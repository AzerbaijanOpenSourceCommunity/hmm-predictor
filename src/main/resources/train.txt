Baba – XX əsrin əvvəllərinin məşhur Bakı fotoqrafı Lavrenti Georgiyeviç Breqadze (1876-1967).
Nəvə – Moskvada yaşayıb-işləyən görkəmli kimyaçı alim, professor Vladimir Breqadze.
Yəqin heç Vladimir İosifoviçin yatanda yuxusuna da girməzdi ki, o, yaşı səksənə çatanda rəsmən peşəkar fotoqraflar cərgəsinə qəbul ediləcək və bu hadisə baş verəcək bir vaxtlar babasının fotoqraf kimi şöhrətləndiyi, öz atası İosif Lavrentiyeviçin doğulduğu, təhsil aldığı, əmək həyatına başladığı həmin cənub şəhərində.
Bakıda kimyaçıların beynəlxalq konfransında iştirak etməyə gəlmişdi. 
Elmi tədbir yekunlaşandan sonra, Bakıdan ayrılmazdan qabaq Vladimir İosifoviç xanımı Lüdmila Aleksandrovna ilə bir daha yanıma gəldi.
Əvvəlcə muzeyi seyr etdilər. Heyran qaldılar. 
V.İ. Breqadze muzeyin “Yaddaşlar kitabı”na xoş təssüratları barədə minnətdar sətirlər yazdı.
Və sonra onu bir neçə sürpriz gözləyirdi.
Əvvəlcə, Azərbaycan Fotoqraflar Cəmiyyətinin sədri Mirnaib mənim iş otağımda Vladimir İosifoviçə onun bu Cəmiyyətin fəxri üzvlüyünə qəbul edilməsi haqda sənədi təqdim etdi.
Söz yox, ömrü boyu professorun xeyli təltifləri olub, o, vaxtilə həm SSRİ, həm də Rusiya Federasiyasının Dövlət Mükafatlarını alıb, nə qədər diplomlara layiq görülüb. 
Ancaq həyəcanından hiss edirdim və özü də etiraf etdi ki, babasının xatirəsini yaşadan sevimli Bakıda təqdim edilən bu Üzvlük Fərmanı onu indiyəcən aldığı bütün diplomlardan daha artıq riqqətləndirdi...
Bakının məşhur fotosalnaməçisi Lavrenti Breqadzenin arxivdən taparaq surətini çıxardığımız nadir bir əsərini – Bakının neft mədənlərində çəkilmiş panoram fotonu da çərçivələdərək qonağımıza hədiyyə etdik.
...Kimyaçıların Bakı konfransına dünyanın başqa ölklərindən də gələnlər vardı. Təbii ki, konfrans gedişində heç də onların hamısı ilə yaxından tanış olmaq fürsəti yaranmır. Birinin plenar iclasda çıxışını eşidirsən, birinin konfransın tezisləri toplusunda məruzəsi haqda qısa bilgini oxuyursan, iclaslar bölmələrdə davam edəndə sənə aid bölmədəki alimlərlə nisbətən yaxınlşasan da, digər seksiyalarda məruzələri olanlardan nisbətən aralı düşürsən. 
Uzaqbaşı, ümumi ziyafətlərdə hansısa sifətlər yadında qalır.
Vaxtilə Bakl Dövlət Universitetində, Azərbaycan Milli Elmlər Akademiyasında çalışmış, sonra Türkiyəyə köçmüş, qardaş ölkədə kimya elminin inkişafına əhəmiyyətli töhfələr vermiş, indi Karsda yaşayıb işləyən mənim köhnə dostum professor Hacalı Nəcəfoğlu də bu konfransın iştirakçıları sırasında idi.
Bakıda idisə, söz yox, məni mütləq görməli idi.
Muzeydə bu 2 dəyərli alim daha konfransdakı kimi uzaqdan-uzağa deyil, yaxından görüşdülər, mehriban ünsiyyətləri yarandı və bu savab işimiz də yəqin gələcəkdə elm üçün yeni bəhrələrlə nəticələnəcək uğurlu bir yaxınlaşmanın təməlini qoydu.
–Adım Zaurdur. ATV kanalında sizin fotoqraf Lavrenti Breqadze hada söhbətinizi eşitdim. Bizim evdə babamdan qalma bir böyük şəkil var, onu da həmin Breqadze çəkib, istəyirəm gətirəm baxasınız, imkan olsa, elə həmin fotoqrafın nəvəsi ilə də görüşmək istərdim.
Zaur Allahverdiyev gəldi və şəkli də gətirdi. Dedi bu şəkil atam Ağalara öz atasından yadigar qalmışdı. 
Zaurun babası Soltan Ağagül oğlu bəhai imiş və bu fotodan bəhailiyin əsasını qoymuş Bəhaullahın böyük oğlu Əbdülbəhanın surəti baxırdı.
Əlbəttə, Zaur ailələ içərisində danışılanlara və imzaya əsasən söyləyirdi ki, bu fotonu Breqadze çəkib.
Nəsə şübhələndim, tarixləri tutuşdurdum. 
1914-cü ildə Əbdülbəhanın(1844-1921) artıq 70 yaşı varmış, şəkildəkisə cavan oğlan idi.
Görünür, həm də yaxşı rəssamlıq qabiliyyəti olan Lavrenti Breqadze ona Parisdə təqdim olunan fotonu hansısa Bakı zəngininin sifarişi ilə 5 nüsxədə böyüdübmüş, həmin surətlərdən biri də gəlib çıxıbmış Allahverdiyevlər ailəsinə.
Professor Vladimir İosifoviçə bu təsadüfi görüş, babasının daha bir naməlum əsəri ilə rastlaşmaq da xüsusi məmnunluq bağışladı. 
Onu ən çox təsirləndirən isə bu idi ki, sadə bir azərbaycanlı ailəsində də Lavrenti Breqadzenin adını bilənlər, əl işlərini qoruyub saxlayanlar var.
Amma bu təsadüf məndə bir ayrı düşüncə və ümid də oyatdı. 
Fikirləşdim ki, Bakıda və bütün Azərbaycan boyu evlərdə, kimlərdəsə tariximizin çox maraqlı səhifələrini yaşadan hansısa əlyazmalar, cünglər, bəyazlar yəqin ki, hələ lap çoxdur. 
Lakin 1950-60-cı illərdə olan sayaq belə inciləri tapmaq nanminə kənd-kənd gəzmək, soraqlamaq vərdişi nəsə səngiyib.
Bəlkə nə qədər ki, tarix yadigarları tamam itib-batmayıb cəhdlər eləmək, Azərbaycan boyu köhnə əlyazmaların axtarışına çıxmaq fayda verərdi?!.
Onu bilirəm ki, bir türkiyəli əlyazmaşünas elə bu son illərdə rayon-rayon dolaşaraq xeyli ucuz qiymətə onlarla deyil, yüzlərlə əlyazma yığa bilmişdi ki, onların arasında bir qismi xüsusi ədəbi-tarixi-fəlsəfi əhəmiyyət daşıyırdı.
Ondan da xəbərim var ki, sonra həmin əlyazmaların bir hissəsini xeyli bahasına ayrı-ayrı elmi mərkəzlərinmiz satın aldı.
Bəlkə özümüz də tərpənək?!"
"Daha bu şeir heç kimə gərək deyil. Nə gürcü dilindəki əslində, nə Azərbaycan dilindəki tərcüməsində. Bu şeiri yazmış Simon Çikovanini bizimkilərin tanıması bir yana qalsın, tərcüməçi İsmayıl Soltandan da çoxları bixəbərdir.
Bəlkə Badisəba xanımın yadigar kağızları arasında bir köhnə qəzet səhifəsində rast gəlməsəydim, heç mən də haçansa belə bir şeirin varlığından hali olmayacaqdım.
Başqalarında hansısa təəssüratlar, həyəcanlar oyatması çətin görünən bu şeir Badisəba xanımın ürəyini sıyırırmış, içərisini silkələyirmiş, uyumuş xatirələrini oyadırmış, gözlərini yaşla doldururmuş.
O bozarmış qəzet səhifəsində Badisəba xanımın ixtiyarsız axmış göz yaşlarının izləri də qalır.
1930-cu illərdə də, 1940-cı illərdə də, 1950-ci illərdə də.
İndi də diridir.
Bizlər anırıq onu - diridir.
Amma bu dirilik ayrı dirilikdir. O yanmaq ayrı, bu anmaq ayrı.
Axır o Dəli Kür, dəli nəğməkar...
Bəzən fəğan çəkir, bəzən lal olur...
Baxır qədim Qori, dumanlı dağlar.
O burda oxudu, burda boy atdı,
Öyrəndi dağların mübhəm dilini.
Bu dağ küləkləri sevib oynatdı,
İllərlə o gəncin şəvə telini.
Ey dağlar qoynuna sığınan yuva,
Sənsən bu dünyanın ilk etibarı.
Qori, ey qafil tək uyuyan qala,
Səndədir aləmin hüsnü, vüqarı.
Elə bil Firidun bəy haqqındadır bu sözlər.
Bir zamanlar o da belə idi. Şəvə saçlı, dağ küləkləriylə danışan, oxuyan, öyrənən, öyrədən, Qorini doğmaca evi bilən.
Elə bil Badisəba xanımın öz ömrüdür bu şeirə şəkli düşən.
Amma nə onun, nə bunun haqqındadır şeir.
""Ellər atası""na həsr olunmuş minlərlə qoşqudan biridir. Ömrünü başa vurmuş saysız şeirlərdən biri.
Lakin hər halda o ad da bundan sonra həmişə Qoriylə qalacaq.
Bu balaca şəhər XIX-XX yüzillərdə iki əlamətiylə yaddaşlara möhürünü vurdu.
Orada 1876-cı ildə açılmış Zaqafqaziya Müəllimlər Seminariyası ilə, bir də orada doğulmuş Stalinlə.
Üzərindəki qızılı qabartma naxışlar və rəsmlər, onların tən ortasında hüsnxətlə həkk edilmiş ""F.K."" hərflərinin incə bir zərgərlik işinə çevirdiyi bu nəfis albom Köçərlilər ailəsinin olub.
Lap başlanğıcına Badisəba xanımın bütün səhifəni tutan qocalıq şəkli yapışdırılıb.
O şəklin altında hansısa yazıların qalması gümanıyla ehtiyatla, asta-asta şəklin ovxalanan yapışqanını qaşıyıram. Həqiqətən şəklin altından yazılar görünür: ""Tərbiyəçimiz Firidun bəy Köçərlinskiyə onu sevən və hörmətlər bəsləyən İrəvan gimnaziyası pansionerlərindən. 23 oktyabr, 1895"".
Ehmallıca bir az da qaldırıram şəklin uclarını. 22 şagirdin imzaları, adları, soyadları - A.Parsadanov - 7-ci sinif, İ.Sultanov - 5-ci sinif, F.Hüseynbəyov -5-ci sinif, V.Rotçev - 5-ci sinif, M.Atabəyov - 3-cü sinif, Z.Makinski, A.Erivanski - hazırlıq sinfi... İndi ardınca olsan, bu adların hərəsi maraqlı bir taledir.
Bu albomda Firidun bəyin acılı-şirinli ömür anları əbədiləşib.
Və bir şəkil də var orada.
Qoridə çəkilib, həm də görünür həvəskarın işidir. Çünki o çağın gümüş qatışıqlı fotoları indi də lap təzəcə kadra alınıbmış kimi bütün cizgiləriylə canlı, çağdaş şəkillərdən daha diri görünür. Bu şəkilsə sapsarı saralıb, solğunlaşıb. O qədər ki, oradakı görüntü zorla sezilir, qatı duman layının ardındaymış təəssüratı bağışlayır. Lakin hər halda ikimərtəbəli evin eyvanında dayanmış iki nəfər tanınır. İki xoşbəxt cavan. Firidun bəylə Badisəba xanım.
İllər sonra hər dəfə bu albomu vərəqləyəndə, o munis günləri xatırlayanda Badisəba xanım necə qəmlənməyəydi, necə xiffət etməyəydi.
Şəkillər, məktublar, yazılar, o günlərlə bağlı ən xırda bir nişanə belə Badisəba xanımın yaddaşındakı qalın zaman buludlarını bircə anda dağıtmağa, keçmişi bütün ayrıntılarıyla bərpa etməyə qadir idi.
Amma cəhd edək.
Çünki indimizin çox təməlləri o keçmişin qoynundan ucalır.
Firidun bəy haqqında ən doğruçu ömür tarixçəsini 1930-cu il aprelin 30-da şagirdi Fərhad Şərqli Ağazadə yazıb. Öz bildiklərinin üstünə Firidun bəyi yaxından tanıyan Rəşid bəy Əfəndizadədən, Haşım bəy Nərimanbəylidən, ustadın digər şagirdlərindən öyrəndiklərini artırıb, Köçərlinin 7 il sonra qayıdışsız məhv ediləcək əlyazmalarını, məktublaşmalarını oxuyub. Ona görə də Firidun bəyi olduğu kimi, bütün saflığı və ucalığıyla görməyə, göstərməyə nail olub: ""Atası Əhməd bəy Qarabağın ortabab bəylərindən hesab olunurdu və Əyricə kəndində özünə məxsus mülkü və torpağı vardı. Qış fəslini burada və yay fəslini də Şuşada yaşardı.
Oğlunun tərbiyəsində nə atasının təsiri olmuşdu, nə də anası Mina xanımın. Çünki anası Mina xanım o vaxtın bütün xanımları kimi, savadsız idi, atasına gəldikdə, bu da türk dilini sevməzdi, o əsrin mollaları və bəyləri yalnız fars dilinə rağib olduqlarından Əhməd bəy də fars dilini sevərdi. Firdovsinin ""Şahnamə""sini əzbərdən bilirdi, onlarca səhifəni uca səslə oxuyub dinləyənləri heyran buraxardı. Çox istərdi ki, oğlu, balaca Firidun da atası kimi ""Şahnamə""çi olsun. Amma Firidun bəy nə şahnaməçi oldu, nə də farsçı"".
Dədə-baba qaydasınca ibtidai savadını ""Quran"", çərəkə, ""Gülüstan"", ""Bustan""la başlamışdısa da, atası onu dövrün bəylərə yaraşan dəbinə görə Şuşadakı rus məktəbinə də qoymuşdu.
Hər insanın ömründə mütləq kimsə, kimlərsə olur ki, həyatının hansı anındasa onun qarşısına çıxır, gəlməyiylə də səmt küləyi kimi yönünü dəyişir, yolunu müəyyənləşdirir, taleyini dəyişir.
Gün gələcək, Firidun bəy özü belə bir Dəyişdiriciyə, Səmtləndiriciyə dönəcək, bütöv millətin qolundan tutmağa, onu sağlam yola tuşlatmağa qadir şəxsiyyətə çevriləcək.
1879-cu ildə, 17 yaşındaykən onun qarşısına Azərbaycan xalqının daim minnətdarlıqla anmalı olduğu bir müəllim çıxır.
Gənc Firidun bəyin qolundan tutan bu insanın qolu şikəst idi. Şamaxı rusu olan Aleksey Osipoviç Çernyayevskinin (1841-1894) bilək sümüyünün bir tayı cərrahiyyə edilərək çıxarıldığından biçarə həmişə sol qolu boynundan asılı gəzərmiş. Amma bu narahat halıyla o, millətimiz üçün ""Vətən dili"" dərsliyini doğura bildi, Azərbaycanı kənd-kənd dolaşaraq sərraf gözləriylə sabah bu yurda gərək ola biləcək uşaqları tapdı, atalarını dilə tutaraq yumşaltdı, o yeniyetmələri Qori seminariyasına apardı, oxutdu, adam elədi.
Və həmin qənimət yurddaşımız Çernyayevski bu xalq üçün son ən böyük faydasını verməkçün 1893-cü ildə Azərbaycan dilində ""Fikir"" adlı qəzet buraxmaq uğrunda üzücü çarpışmalara başladı.
Qarşısında o qədər əngəllər yaratdılar ki, bir il sonra ürəyi partladı.
Aleksey Osipoviçin çox uzaqları və çox dərinləri görə bilməsinin sübutu elə Firidun bəydir.
Əsl müəllim bəsirətiydi.
Şəhər məktəblərində azərbaycanlılara vəzifə verilməsi çar hökuməti tərəfindən arzuedilməz sayıldığı, təxminən yasaq edildiyi halda Firidun bəyə Qori seminariyasını bitirdikdən sonra İrəvan gimnaziyasında şəriət və türk dili müəllimliyinin etibar edilməsi də məhz Çernyayevskinin zəmanətlərinin, dayaqdurmalarının sayəsində mümkün olmuşdu.
Seçimində yanılmamışdı bu nadir insan.
1907-ci ildə Firidun bəyə şeyxülislamlıq təklif olunmuşdu. Belə vacib kürsüdə onun kimi mütərəqqi bir simanın əyləşməsinin gərəkliyini düşünən o çağkı bir sıra qabaqcıl ziyalılar, o sıradan Mirzə Cəlil də Firidun bəyə tövsiyə etmişdi ki, razılıq versin. Sultan Məcid Qənizadə israrlı idi: ""İndi Qafqazda səndən savayı elə bir adam yoxdur ki, şeyxülislamlığa səndən artıq layiq olsun. İndi bizim üçün bu fikirdən əl çəkmək millətin istiqbalını nadanlara və buna oxşayan sarıqlılara tapşırmaqdır. Bunu da biz millətə xəyanət hesab edirik. Hər bir müsəlman necə ki, görürəm, sənin adını çəkir, ona görə biz sənə təkid edirik ki, bu yolda çalışasan"".
O, müəllimliyi üstün tutmuşdu.
Allaha kim daha yaxındır?
Hər gün dilində Allah kəlamı səslənən bir dindar, din böyüyü, ya sözü ilahi dərəcədə ali tutan, elmə, maarifə, millətə xidməti məsləklərin ən layiqlisi sayan, olsun ki, heç ənənəvi ibadətlərə vaxtı çatmayan bir ziyalı? Firidun bəy yaşantısı ilə, keçdiyi yolla sübut etdi ki, Yaxşı Müəllim Allaha şeyxülislamdan da qat-qat yaxın və əziz ola bilərmiş!
Böyük yollar hələ yeni başlanırdı, ürək arzularla doluydu, qarşıda ümidli gələcək bərq vururdu və Firidun bəy ən məhrəm istəklərindən birinin gerçəkləşməsinə tələsirdi.
Bu məktubu 1895-ci il sentyabrın 13-də İrəvandan yazırdı.
Qardaş qədər əziz bildiyi bir insana göndərdiyi bu diləkçə-məktubda ürəyini açırdı: ""Bəradər-i mehribanım Əbdürrəhman ağa! ...Dilicanda Sizdən ayrılandan bir neçə gün sonra Qarabağa gedib olan əhvalatı atama, bacılarıma və sair qohum-əqrəbaya söylədim. Cümləsi şad və xoşhal oldular. Hamıdan ziyadə bacılarım sevindilər ki, Sizin kimi nəcib silsilə ilə qohum olmaq bizə müyəssər oldu və atamın, bacılarımın arzusu budur ki, tezliklə bu iş itmamə yetsin. Ona binaən Sizdən və zihörmət Fatma xanımdan təvəqqe və iltimas edir ki, bu işi tezlikcən əncamə yetməyə izn verəsiniz ki, mən də yazım, atam və bacılarımdan birisi gəlib əqd-i nikah etsinlər və qış düşməmiş mən də gəlib Badisəbanı gətirim. Çünki qışda yollar tutulur, çox soyuq və sazaq olur"".
Firidun bəyin doğmaları, əlbəttə ki, sevinməliydilər. Nəhayət ki, yaşı 33-ə çatanda Firidun bəy daşı ətəyindən tökmüşdü, evlənməyə qərar vermişdi və seçdiyi gözəlin 16 yaşı vardı.
Xoşbəxt olmağı bacarançün dünyada əslində az şey lazımdır.
Sevimli bir ömür dostu, sevimli peşə, səni duyan, anlayan dostlar.
Firidun bəy qənaətcil, xüsusi təmtəraqsız bir ömür yaşayıb. Amma yaşadığı dəbdəbəsiz həyat, bütün sıxıntılarına baxmayaraq, onunçün bir bayram kimiymiş.
Badisəbanın ayağı sayalı olur. Onunla qovuşandan bir il sonra Firidun bəy Qori seminariyasına müəllim təyin edilir və xalqçılıq, vətənçilik naminə fədakar əməkləri o dövrdən daha geniş vüsət almağa başlayır.
Firidun bəy sadə varlığıyla elə nəhəng olub ki, bulunduğu hər yer ona dar gəlib.
Dərs deyib - bir sinfə, bir seminariyaya sığmayıb.
O, millət boyda sinif uman bir ustad idi.
Və bütün millətə dərs verə bilməyin də çəmini tapa bilib. Bunu aldığı işığı artırmağı və yaymağı bacaran yetirmələr hazırlamaqda, onları daim nəzarətdə saxlayıb yönləndirməkdə, bir də millətin yaşayası söz yarada bilən qələm sahiblərini ümummilli faydalar üstündə daha artıq kökləməkdə görüb.
Qarşısında olanları, yanındakıları idarə edə bilmək bəlkə başqaları üçün də mümkündür.
Firidun bəy tək ona məxsus yeni bir üsul da yaradıb. Ona qədər və ondan sonra heç bir böyük Azərbaycan aydınının etmədiyini edib.
Millətin bütün seçkin qələm sahibləriylə mütəmadi yazışıb.
Ölkədəki ədəbi gedişatı sadəcə izləməyib, həm də bu işi təşkil edib.
Ən çeşidli arxların səmtini sağlam bir məcraya, bütöv bir nəhrə doğru çevirib, Azərbaycan ədəbiyyatını bir tama, bütünə, millətin ruhunun aynası, tərcümanı olmaq siqlətinə yetişdirən Firidun bəyin bunu hansı şərtlər və hansı tarixi gerçəklik çərçivəsində edə bildiyini düşünərkən buna möcüzə də, qeyri-adi qəhrəmanlıq adı da vermək olar.
Firidun bəy Köçərlinin bu xalqa ən əvəzsiz töhfələrindən biri onun yaratdığı məktub mədəniyyətidir.
Firidun bəy sözün ən parlaq anlamında Məktubu Məktəbə döndərməyi bacardı.
Firidun bəyə qədər də yüzillərcə azərbaycanlılar bir-birlərinə məktub yazmışdılar.
Savadları olmayanlar başqalarına yazdırıb başqalarına oxutdurmuş, əli qələm tutanlar, hərf tanıyanlar hərə öz qabındakı qədər yazmışdı.
Sonra başladı yeni təfəkkürlü Azərbaycan oxumuşları, ziyalılar, alimlər, yazarlar yetişməyə.
Onlar da məktublaşdılar. Amma Firidun bəy məktublaşmanı Millət quruculuğu, yeni Azərbaycan yaradıcılığı fəlsəfəsinin cövhəri etdi.
Yetirmələrinin hər biri Firidun bəy üçün doğma övlad məqamında idi.
Uşaqlar təhsili başa çatdırıb müstəqil həyata başlayandan sonra da Firidun bəy qayğıkeş ata kimi onları diqqətsiz buraxmırdı, yüksəlişlərini izləyirdi, macalı nə qədər qıt olsa belə, onlara məktublar yazırdı, yenə öyüdlərini, yenə dərslərini verirdi, yenə gendən-genə olsa da, müəllimliyini davam etdirirdi.
Təzə müəllimlərdən - keçmiş şagirdlərindən aldığı məktubları gətirib sinif otağında oxuyarmış, öyrəncilərlə müzakirə edərmiş, əslində bunu da görk olaraq edərmiş, anladarmış ki, siz də belə olun, bu mətləbi aşılayarmış ki, arxayın olun, daha biz ayrılan deyilik, ən azı məktublarla görüşəcəyik, sizin hər addımınızı sevgiylə izləyəcəyəm.
1916-cı ilin 2 oktyabrı Firidun bəy Qoridən yazırdı:
""Müşfiq-i mehribanım Həsən!
Sənin təbrik telini alıb şagirdlərə oxudum. Çox xoşhal oldular. Biz özümüz də çox şad olduq ki, əziz gündə bizi yad edibsən.
...Bu qədər biləsən ki, səni heç vaxt unutmarıq və xatirin yanımızda əzizdir. Mən həmişə sənin kimi əxlaqı təmiz və qeyrətmənd şagirdlərimin vücudilə iftixar edirəm və sizin yaxşı sədanız qulağıma yetişəndə şadlanıram.
Heyfa ki, Bakıda qulluq etmək müyəssər olmayıbdır, amma bu var ki, kəndlərə də işıq salmaq lazımdır və qaranlıqda qalanlarımızın halına yanmaq və onları nur-i mərifətlə işıqlandırmaq bizə borcdur.Ümidvaram ki, Assula kəndinin camaatı sənin qədrini bilib can-i dildən səni sevəcəklər. İnsana da hər şeydən artıq olan həqiqi məhəbbətdir. Mən öz şagirdlərimin mənə olan məhəbbətini milyonlara vermərəm"".
Nəvazişkar müəllim də, canıyanan valideyn də yeri düşəndə suçlu olan ciyərparasını indiki günahlarının artaraq sabahlarını nahamvar etməməsi xatirinə cəzalandırmağa da vadar qalır.
Firidun bəysə cəzalandırmanın özünü də uşaqdakı yeni bir istedadı, fərqliliyi kəşf etməkçün girəvə sayırmış.
1899-cu ildə seminariyada tələbələr arasında ciddi narahatlıq doğuran bir ixtilaf baş verir. Bais tələbələri təcrid edərək baş vermiş hadisə barədə izahat yazmalarını tələb edirlər. O yazılardan birini oxuyarkən Firidun bəy dalğınlaşır, yeniyetməni yanına çağırtdırır və ""Sizdə qabiliyyət görünür, çalışınız gələcəkdə mahir bir yazıçı olasınız"", - deyir.
Nə baş verən hadisə barədə bir söz, nə əlavə çək-çevir. Elə bu qədər.
Ancaq bu bircə cümlənin yükü nə qədərdir!
Demir bir də belə şuluq işlərə baş qoşma, amma həm də deməyə-deməyə bunu demiş də olur. Özünü qoru demir. Amma həm də bunu demiş olur.
Və 3 il keçir hadisədən.
Gənc seminariyanı bitirərək Sabunçu məktəbində dərs deməyə başlayır.
Günlərin birində həmin sabiq şagird ""Kaspi"" qəzetində dərc edilən, köçəri arvadların kol arasında uşaq doğması macərasını əks etdirən yazısını kəsərək zərfə qoyur və üstünə bir məktub da əlavə edərək göndərir istəkli müəllimi Firidun bəyə: ""Alınız, bu, Sizin nəsihətin səmərəsidir""
. Bu o cavanın işıq üzünə çıxan ilk bədii yazısı idi.
Firidun bəy sevincək cavab yazır, təqdir edir, qanadlandırır.
Sonralar o gənc Bakı və Tiflis mətbuatında imzası ən ardıcıl görünən yazara çevrilir...
Müşahidələrim mənə bu həqiqəti də pıçıldayır ki, səliqəli, vasvası müəllim olaraq cədvəllərə müvafiq vaxtlı-vaxtında hərəkət etməyə alışmış Firidun bəy elə məktublaşmalarında da dəqiq cədvəl üslubuna riayət edirmiş.
Bəlkə də gündəlik qeydiyyat aparılan sinif jurnalı kimi, bir ayrıca Məktublaşmalar Dəftəri də varmış.
Hansısa sabiq yetirməsindən cavab gecikirmişsə, ya arada fasilə əmələ gəlirmişsə, bunu etibarsızlıq kimi dəyərləndirərək küsüb-incimirmiş. Dünən, srağagün dərsə gəlməyən şagirddən müəllim bunun səbəbini necə tələbkarlıqla soruşarsa, elə o sayaq Firidun bəy də məktublarında keçmiş öyrəncilərini ərklə qınayar, ""mən sizdən heç vəchlə ayrılan deyiləm"" həqiqətini üstüörtülü, narın işarələrlə də olsa, çatdırar, onları yalnız müəllimliklə kifayətlənməyib, məktəb hüdudundan qıraqlara qanad aça bilən yazı-pozuya səfərbər edərmiş.
Şagirdi Rəcəb Əfəndiyev artıq müəllim idi, Göyçayda dərs deyirdi.
1915-ci il dekabrın 17-si.
Firidun bəy yazırdı.
İlk sətirlərdə o, onun kimi müəllim olan bir şəxslə deyil, şagirdi ilə, amma bir az sonrakı sətirlərdə elə onun kimi hamı üçün yazmağa qadir bir qələm sahibi ilə danışırdı: ""Mehribanım Rəcəb! Çoxdandır ki, səndən bir əhval yoxdur. Bilmirəm sən mənə yazmalısan, yoxsa mən sənə - unutmuşam. Hər halda sən mənim yazıb-yazmadığıma mültəfit olmayıb gahda bir öz işindən və şüğlündən məlumat ver. Nə üçün qəzetlərdə əhval yazmırsan? Mümkün olsa, ""Yeni iqbal""a hekayələrindən göndər, dərc olunsun. İstəyirsən mən Üzeyirə yazım sənin barəndə və o sənə məxsusi təklif eləsin yazmağı. Bir neçə hekayələr yazandan sonra məcbur etmək olar ki, sənə qələm haqqı da verilsin"".
Firidun bəydən məktub almaq hər kəs üçün bir mübarək sovqat kimiydi. Ümumən, gələn hər məktubda həmişə bir xoş intizar, müjdə ümidi var.
Onda qalmış Firidun bəy kimi möhtərəm bir insandan ola.
Firidun bəyin məktublarını o məktubları alan hər kəs üçün - istər keçmiş şagirdi olsun, istər ən tanınmış bir ədib - əziz edən yalnız altındakı mötəbər imza deyil, ilk növbədə məzmun idi.
Bu məktubların hər biri şipşirin ana dilində yazılmış hekayət, zəka dolu bir qəzet məqaləsi qədər ləzzətli idi.
Firidun bəyin yaşlı müasirlərindən olan Mirzə Mehdi Vəlizadənin etirafı buna aşkarca dəlil deyilmi: ""Doğrusu ki, bu qədər kimsələrdən namələr alıram və cavab yazıram, amma büzürgvarım Sizinkağızınız kimi faydalı və fərəhəfza onların içində az olur və bəlkə heç olmur. Ona görə cavabı dəxi Sizə artacaq həvəs və xahişlə yazıram""...
Firidun bəy alovlandırmağı bacarırmış, alışmağa mail olanlarçün qığılcıma çevrilə bilirmiş.
Firidun bəyin bəlli şairləri daha vacib mövzulara yönəltməsi bir yana, o həm də bir çoxlarının, olsun ki, heç vaxt yazmayacaqları, ürəklərində yatıb qalacaq hisslərini tərpədərək həmin duyğuların qatar-qatar şeirlər kimi doğulmasına səbəbkar oldu.
Firidun bəyin məktublaşdığı onlarla şairdən biri olan Nazir təxəllüslü Abbas ağa Qaibov 1909-cu ildə göndərdiyi məktubunu belə başlayırdı: ""Haqqımda ""Səda"" qəzetəsində müfəssəl yazdığınız məqaləni əvvəldən-axıradək oxudum.
Məxfi qalmasın ki, mən tamam qırx il bundan əqdəm Nasir Mustafa ağaya ""gördüm"" qafiyəsi ilə yazdığım iki parça şeirdən maəda bu axır vaxtlaradək bir elə əhəmiyyətli şey vücuda gətirməmişdim. Ancaq Sizin 1903-cü ildə Azərbaycan ədəbiyyatına dair yazdığınız kitabçada adımı şair zümrəsində çəkməniz məni məcbur etdi ki, əlimə qələm alıb, vaxt keçmiş olsa da, laməhalə Sizin sözünüzün təsdiqi üçün cüzi də olsa bir əsər meydana gətirim və belə olmağında zərrəcə xilaf yoxdur. ""Səda""da zikr etdiyiniz əsərimin cümləsinə bais Siz olubsunuz. Hərgah 40 il bundan əqdəm mənim şeirimə Sizin kimi qədr verən olsa idi, indiyə kimi əqəllən otuz-qırx cild kitab yazardım. Sizin məqalənizin nəticəsi olaraq bu halda özümdə artıq qüvve-yi şairanə hiss edirəm"". Yatmış vulkanları oyadan qüdrətmiş Firidun bəy. Adicə məktubları, xırdaca məqalələri ilə bu təhər vəcdə gətirə bilirmişsə, gör həyatının mənası saydığı kitabları işıq üzü görsəydi, ürəklərdə və düşüncələrdə nə mədəni inqilablar, nə duyğu atəşfəşanlıqları coşdura bilərmiş!
""Bizim milli şairlərimiz ərse-yi dünyaya gəlməyibdirmi? Aya, bizlər belə möhtərəm şəxslərin vücudundan məhrummu qalmışıq? Bu suallara cavab verib deyə bilərik ki, bizim də çox böyük, müqtədir və xoştəb milli şairlərimiz olubdur və lakin mütəəssif onların qədir və qiyməti nə öz vaxtlarında və nə bu halda bilinibdir.
Budur, beş ildən ziyadədir ki, biz fəqir milli şairlərimizin tərcüme-yi hallarına dair əhvalat yığmağa çalışırıq, kifayətincə məlumat cəm etmək bacarmadıq.
...Ancaq maye-yi təsəllimiz bu ola bilər ki, ədiblərimizin qədr və qiyməti öz vaxtlarında və bu halda bilinməsə də, gələcəkdə qəflət yuxusundan ayılmış millətimizin zirək və qədrşünas balaları bilərlər və onların nam və şöhrətini uca məqama qalxızarlar, bu unudulmuş əsərlərini intişar etməklə adlarını zində qılarlar. Çünki bizim şüəra cismən ölüb fövt olublarsa da, ruhən və mənən həlak olmayıblar.
...Əlbəttə, bizim də milli bayramımız olacaqdır!""
Firidun bəy yolunu Azərbaycan dili müəllimi kimi başlamışdı, sonacan da Azərbaycan dili MÜƏLLİMİ olaraq qaldı.
Azərbaycan ədəbiyyat nümunələrini toplaması, Azərbaycan şairləri ilə illər boyu gecə-gündüz usanmadan yazışmaqlarının da qayəsi bu ali niyyətə xidmət edirdi: ""Ananın südü bədənin mayəsi olduğu kimi, ananın dili də ruhun qidasıdır. Hər kəs öz anasını və vətənini sevdiyi kimi, ana dilini də sevir. Bu, Allah-taalanın gözəl nemətlərindən birisidir, onu əziz və möhtərəm tutmaq hər kəsə borcdur.
...Millətini sevən, onun mənəvi diriliyinə çalışan, tərəqqisi yolunda əmək sərf edən yazıçılarımızdan, ədiblərimizdən və şairlərimizdən çox-çox təvəqqe edirik ki, dillərini asanlaşdırsınlar, ana dilindən uzaq düşməsinlər, meymunluqdan əl çəksinlər, fikirlərini açıq və sadə dildə yazsınlar, ta ki, onların yazdıqlarını oxuyan anlasın, düşünsün və ayılsın"".
Firidun bəy 35 il müəllimlik etdi və müəllimlikdən müqəddəs bir sənətin mövcudluğunu ağlına belə gətirmədi. Və həmişə arzuladı ki, bu nəcib peşənin sahiblərinin dolanışığı da onların uca sənətlərinə uyğun olsun. Firidun bəy müəllimlər haqqındakı bir yazısında ağır dolanışıq yaşayan tanış həmkarının gileylərini qəlb sancısı ilə bölüşürdü - ən başda beynimi düşündürən un və buğda fikri, bundan bir az aşağıda yağ və düyü əndişəsi, ondan bir az altda odun və kömür qayğısı, lap sonda şagirdlərin hesab və yazı dəftərlərinə baxıb sabahacan səhvlərini düzəltmək məsuliyyətidir.
Və Firidun bəy o müəllimi qınamırdı: ""Qarnı ac abidin ibadəti dürüst olmayan kimi, ac müəllimin də müəllimliyi dəxi dürüst deyil və ondan fayda gözləmək əql-i salimdən bəiddir.
Məzkur müəllim on ildən ziyadədir ki, müəllimlik peşəsini tərk qılıb ticarət əmrinə məşğuldur və bu halda güzəranı xoş və rahat keçir, müəllim olduğu vaxtda çəkdiyi darlığı və ürək sıxıntısını indi çəkmir, məqamı düşdükcə millətə dəxi qövlən və felən xidmətini müzayiqə etməyir"".
Firidun bəy çətinliyə tab gətirə bilməyənləri ittiham etmirdi, amma müşküllərə sinə gərib şərəfli işini davam etdirənləri hünər sahibi sayır, onlara baş əyirdi.
Çünki özü də ağlı millət kəsəndən belə oldu.
Baxmayaraq ki, ömrü boyu onu ruhdan salmağa, həvəsini söndürməyə tale yüz cür əngəllər törətməkdə əliaçıqlığını da əsirgəmədi.
Qafqazda türk mətbəəsi olmadığından əlyazmanı Krıma, İsmayıl bəy Qaspıralıya yollamışdı.
Onunla bu babətdə düz 7 il yazışmışdı.
Nəticə hasil olmayınca, axırı inciyərək, bezərək əlyazmanı geri istəmişdi və nə acı ki, kitabı İrəvan və Şuşadakı erməni mətbəələrində basdıra bilmişdi. Öz bəlalı ""Ədəbiyyat tarixi""nin nəşri yolundakı məşəqqətləri isə onu çərləmək həddinə yetirdi.
Qalmışdı ""Nəşr-i maarif""lə ""Nicat""ın arasında.
Firidun bəyin bəxtindənmiş kimi, araya dava da girdi. Bir dostuna 1914-cü ildə Qoridən yazdığı məktubunda ürəyini boşaldırdı: ""Tarixdə misli görünməmiş olan bu böyük müharibə tam fikir və xəyalımı işğal edibdir. Gecələr də rahat yata bilmirəm. Xahişim var ki, sentyabrın əvvəllərində Bakıya gəlib bu zavallı əsərlərimin çap olunmaq məsələsini Sizin kimi dostların vasitəsilə bir növ düzəldə idim. Dava araya düşüb mane oldu. Bu qədər bilirsiniz ki, bu zəhmətlərimin çap olunmasından mənim də niyyətim pul qazanmaq deyil, ancaq ədəbiyyatımıza xidmət etməkdir"".
Müharibənin əvvəllərində ""Nicat"" əsəri çap etmək qərarına gəlirsə də, kağız qəfildən bahalanır və istək yenə baş tutmur.
Firidun bəy ayrı bir məktubunda lap ümidsizdir: ""Məcmuənin işi dərin quyuya düşübdür. Kim onu oradan çıxaracaqdır, bilmirəm"".Sonra isə sovetlər gəlir və Firidun bəyin özü puç olub gedir...
Mənimçün məchuldan-məchul bir sirdir ki, 1925-ci ildə üstündən ""xalq düşməni"" damğası götürülməmiş (yeri gəlmişkən, ona indiyədək rəsmən bəraət verilməyib!) Firidun bəy Köçərlinin ""Azərbaycan ədəbiyyatı tarixi materialları""nı Şura hökuməti necə oldu ki, nəşr etdi.
Bir anlıq namümkünü mümkün sayıb düşünürəm ki, Firidun bəy 1926-cı ildə sağdır.
Təbii ki, mütləq Bakıda keçirilən Birinci Türkoloji qurultaya qatılacaqdı, misli görünməmiş o məclisin əsas ağsaqqallarından olacaqdı. Bəs sonra? Axı çox keçmədi ki, həmin qurultaydakı yerli iştirakçıların hamısını bircə-bircə məhv etdilər.
Hərdən şübhə də yaranır ki, sanki həmin qurultay bütün türkçüləri bir yerə toplayıb sonra onlara divan tutmaqçün tələymiş.
Firidun bəy yaşasaydı, şəksiz ki, öz ""Ədəbiyyat tarixi""nin müasir ədəbiyyatı əks etdirən cildini də yazacaqdı.
Ədəbi simaların və ziyalıların onun arxivindəki 900-dək məktubu isə cildlərin ən möhtəşəmi ola bilərdi.
Guya təsadüfən, həbs edilən Mustafa Vəkilovun mənzilində olduğu üçün külə döndərilmiş o ""cild""in o mənzildə olmasaymış, o gün ələ keçməsəymiş belə 1937-dən nə tərzdəsə salamat qurtara biləcəyi də ağlabatan deyil.
Oradakı məktubların 78-i Sultan Məciddən idi.
Sultan Məcid ""xalq düşməni""idi.
23 məktub Ömər Faiqinki idi.
Ömər Faiq ""xalq düşməni"" idi.
17 məktub Salman Mümtazdan idi. Mümtaz ""xalq düşməni"" idi.
Hüseyn Cavidlə Seyid Hüseynin hərəsindən 4 məktub vardı.
Hər ikisi ""xalq düşməni"" idi.
Əhməd bəy Ağayev ""düşmən"" idi, Əlimərdan bəy Topçubaşov ""düşmən"" idi, Yusif Vəzir Çəmənzəminli ""düşmən"" idi, Məmmədəmin Rəsulzadə ""düşmən"" idi, Ceyhun Hacıbəyli ""düşmən"" idi...
Sovet hökuməti bu insanların hamısını tarixdən silməyi, hafizələrdən köklü-köməcli çıxarmağı qət etmişdi.
O ""cild"" salamat qala bilərdimi?..
""Əzize-yi mehribana Badisəba!
...Bir qəmimiz yoxdur Sizin ayrılığınızdan qeyri.
...Burada bir qəribə əhvalat yoxdur yazam. Qazlar və toyuqlar da salamatdırlar. Sizlərə duası var. Amma pulumuz qurtarıbdır. Gündə birisini kəsib yeyirik...
"" Hələ 1903-cü il idi. Hələ birgə olacaqları nə qədər məsud günlər vardı.
Badisəba da Firidun bəyin şagirdlərindən idi.
O, məktəb oxumamışdı.
Savadını evdə Firidun bəydən almışdı.
Firidun bəydən ona yalnız bu savad, hərarəti heç vaxt soyumayacaq xatirələr deyil, bir də müəllimlik yadigar qaldı.
Firidun bəyi ondan yaxşı kim tanıyardı ki! O hər kəsdən gözəl bilirdi ki, Firidun bəyin nigaran ruhu bu dünyaya qayıdırsa, həmişə mütləq məktəbə sarı qanadlanır..."
"Qəmli soraq uzaq Amerikadan gəldi. 
Böyük pianoçu Çingiz Sadıqovu iitirdik. Dünyaya gözlərini qürbətdə yumdu. 
Qürbət, ayrılıq qüssəlidir, ölüm ondan betər.
Bir ayrılıq, bir ölüm,
Neyləməli ki, o da, bu da nə istəklərimizə, nə iradəmizə tabedir, onlar insanın əbədi yol yoldaşıdır...
Bəlkə kimsə zənn edər ki, Çingiz Sadıqov 20 ildən artıq idi xaricə getmişdi, artıq oralara alışmışdı. 
Qətiyyən o cür düşünmürəm! 
Əminəm ki, Kaliforniyada sürdüyü illərin hamısında Vətən onun içində, o, qürbətin mühasirəsində idi. Doğrudur, doğmalarını da aparmışdı oralara, əzizləriylə özünə simsar bir mikromühit yarada bilmişdi. Lakin Bakını, könlünün minbir teli və həyatının saysız xatirələriylə bağlı olduğu tanış küçələri, məhəllələri, binaları, ağacları, səhnələri ki daşıyıb qürbətlərə aparmaq mümkün deyildi. Onların ürək sıyıran xiffətisə ilin üstünə il, ayın üstünə ay, günün üstünə gün gəldikcə qəribi qarabaqara izləyir.
Halbuki Bakıda doğulmuşdu, paytaxtda boya-başa çatmışdı. 
Onun içindəki yurd, xalq ruhu o qədər dərin və o qədər bariz idi ki, onillərcə axarında olduğu həyat bu saflığa zərrəcə təsir edə, həmin ruhu sozalda, solğunlaşdıra bilməmişdi.
Elə həmin səbəbdən çalğısında da həmişə canayatan bir müasirliklə yüksək zövqlü xəlqilik qovuşuqda idi.
Və mən Çingiz Sadıqov itkisinin xəbərini üzüntüylə, qəlb ağrısıyla qarşıladım. 
O, incə duyumlu musiqiçi, mahir pianoçu, əvəzsiz müşayiətçi idi - bunlar öz yerində. Amma o həm də son dərəcə maraqlı həmsöhbət, bildiklərini, xatırladıqlarını cəlbedici bir tərzdə söyləməyi bacaran tarix bələdçisi idi. Bu keyfiyyəti ilə əziz Çingiz müəllim 80-ni adlayandan sonra da və bəlkə də yaşı daha çox artdıqca əvvəlkindən daha ziyadə dəyər, maraq, əhəmiyyət kəsb edən körpü idi. 
Ona görə də 88-ni bitən 2017-ci ilin ilin yazında başa vuraraq ömrünün 89-cu ilinin yaşamağa başlasa da, belə sanballı yaşında da Çingiz Sadıqovun və ümumən, bu qəbil qənimət insanların qayıdışsız gedişi, əlbəttə ki, vaxtsızdır.
Ara-sıra Bakıya gəlişləri nəzərə alınmazsa, 1994-cü ildən bizdən min kilometrlərlə aralıda idi.
Birləşmiş Ştatlara köçmüş olsa da, sağ idi, yaşayırdı və nə qədər ki, nəfəsi gedib-gəlirdi mənimçün onun gənclik illərində bağlı olduğu mədəni mühitin insanları- Bülbül də, Rəşid də, Şövkət də, Tofiq Quliyev də, Müslüm də... diri idilər. 
Vaxtilə , 1990-cı illərin lap əvvəllərində Azərbaycan radiosunda onun haqqında 2 geniş veriliş hazırlamışdım, saat yarımdan artıq söhbətini lentə almışdım. 
Həmişə içərisi məhəbbətlə, işıqla dolu idi və indi yadigara çevrilən həmin söhbətin anları canlanır hafizəmdə və düşünürəm ki, Çingiz müəllim nə qədər saf, nə qədər nəcib idi! 
O, insanların, yaxınlarının, dostlarının, əziz saydıqlarının ən adi hərəkətlərini, sözlərini də adilikdən çıxararaq mənalandıra, sevdirə, qeyri-adi kimi təqdim edə bilirdi. 
Çingiz müəllim canlı klassik idi və nə heyf ki, bir cüt əlin barmaqlarından da az qalmış son klassiklərimizdın daha birini itirdik. 
Bizdən ayrıldı, getdi onsuz da xatirələrində, içəri dünyasında həmişə birgə olduqlarının əbədi ruhlar aləminə. 
Yaratdıqları ilə həmişə ruhumuzu şad etmiş və edəcək unudulmaz sənətkarımız və dostumuz Çingiz Sadıqov var olduğumuz müddətcə sevgilərimizdə yaşayacaq! 
P.S. Bu anlarda Çingiz müəllimlə vidalaşmaq imkanım yoxdur. Məndən uzaqlardadır. Bu sətirləri elə ilk ayrılıq sözləri, vəfa borcumun və acımın ifadəsi kimi yazdım. Söz yox, onun böyük sənətkar və insan surətini insanlara daha dolğun çatdırmaq üçün gələcəkdə müfəssəl yazacağam."
"Özünü görmək mənə nəsib olmadı, yaşım çatmadı. 
Amma dostları, tələbələri, müasirləri ilə Bülbül haqqında o qədər söhbətləşdim, oxularını o qədər dinlədim, yazdıqlarını o qədər oxudum, yolunu, irsini o qədər araşdırdım ki, o mənə doğmadan-doğma bir insana çevrildi. 
Niyazinin, Şəmsi Bədəlbəylinin, Tofiq Quliyevin, Rəşid Behbudovun, Bəhram Mansurovun, Mirzə Babayevin və neçə-neçə başqalarının məhrəm yaddaşları axıb keçir hafizəmdən, sanki Bülbül haqqında bir filmə baxıram.
Film demişkən, elə onun macəralarla dolu ömrü qurulu filmdir, ayrı-ayrı epizodları, süjetləri ilə o kinolenti də təsəvvür edirəm. 
Qərb məşhur opera ulduzları, seçkin bəstəkarları haqqında neçə dəyərli bədii film çəkib, niyə Bülbül haqqında olmasın!
Özü də indi, Qarabağ yaramızın sızladığı çağlarda lap məqamıdır.
Bədii film bir tərəfə, canayatan sənədli, publisistik film də çəkilmədi vaxtında. Doğrudur, 1968-ci ildə çəkilmiş bir sənədli film var. Di gəl, Bülbül o filmə sığmır. Təbii, sənədli filmi indi də çəkmək olar. Fəqət mühüm bir fürsəti heyhat ki, qaçırmışıq. 
Əsl danışa bilən, xatirə söyləyəsi insanların çoxu artıq özləri xatirəyə çevriliblər. Bülbülü 1961-də itirmişik. 
Tay-tuşları lap çoxdan gedib, cavan müasirlərinin də yarpaq tökümü 1970-lərdə - 80-lərdə artıq başlamışdı.
Bülbül çağının xırda uşaqları indi ağsaqqallardır. Onlardan Bülbülü necə sorasan?!
Bütün səs incilərindən savayı millətimizə ərməğan eydiyi ən vacib ixtirası – italyan vokalının təməlində nəzəri əsaslarını yaratdığı Azərbaycan oxuma məktəbinə görə biz Bülbülə həmişə minnətdar olmalıyıq.
Onun haqqında bir neçə yazım olub. Ancaq gərək kitab yazam. Çünki indiyədək bu nəhənglikdə sənətkar haqqında böyüklüyünə layiq, onu bütün möhtəşəmliyi ilə göstərə biləcək sanballı əsər də yazılmayıb.
...Bu iyun günlərində növbəti dəfə Bülbülün evinə getmişdim. 
Bir vaxtlar yaşadığı, indi muzey olan evinə.
Həyat yoldaşı Adilə xanımdan sonra olmamışdım orda.
Oğlu Çingizlə əyləşmişdik bir zamanlar Bülbülün oturduğu masanın arxasında, onu anırdıq.
Çingiz divarları, tavanı göstərərək: “Görürsən, çoxdandır əl dəymir, təmirə ehtiyac var”, -- deyirdi.
Bu könəliyin özündə nurani adamın bəyazlaşmış saçları kimi elə bil vaxtın sığalı, Bülbülün içində olduğu günün havası var.
Bülbülün illərcə isti yuvası olmuş bu mənzildə Çingizlə oturmuşuq və qəfilcə xəyalımdan keçir ki, qonşu otaqdan gələn məlahətli səsi kimi Bülbül özü də yan otaqdan bu tərəfə keçə, bizə yaxınlaşa, indi çay içdiyimiz, söhbət etdiyimiz, bir zamanlar özünün də bizim kimi asudəcə oturaraq çay içdiyi, çörək yediyi, fikrə daldığı bu masanın böyründə dayana, ürəyi göynədəcək qədər yaxın, mehriban səsiylə, tanış sözlərini dilə gətirə bilər: “Necəsən, gülüm?”.
Və qətiyyən təəccüblənmərəm.
Axı mən onu elə daim canlı kimi qavrayıram!.."
"Baba – XX əsrin əvvəllərinin məşhur Bakı fotoqrafı Lavrenti Georgiyeviç Breqadze (1876-1967).
Nəvə – Moskvada yaşayıb-işləyən görkəmli kimyaçı alim, professor Vladimir Breqadze.
Yəqin heç Vladimir İosifoviçin yatanda yuxusuna da girməzdi ki, o, yaşı səksənə çatanda rəsmən peşəkar fotoqraflar cərgəsinə qəbul ediləcək və bu hadisə baş verəcək bir vaxtlar babasının fotoqraf kimi şöhrətləndiyi, öz atası İosif Lavrentiyeviçin doğulduğu, təhsil aldığı, əmək həyatına başladığı həmin cənub şəhərində.
Bakıda kimyaçıların beynəlxalq konfransında iştirak etməyə gəlmişdi. 
Elmi tədbir yekunlaşandan sonra, Bakıdan ayrılmazdan qabaq Vladimir İosifoviç xanımı Lüdmila Aleksandrovna ilə bir daha yanıma gəldi.
Əvvəlcə muzeyi seyr etdilər. Heyran qaldılar. 
V.İ. Breqadze muzeyin “Yaddaşlar kitabı”na xoş təssüratları barədə minnətdar sətirlər yazdı.
Əvvəlcə, Azərbaycan Fotoqraflar Cəmiyyətinin sədri Mirnaib mənim iş otağımda Vladimir İosifoviçə onun bu Cəmiyyətin fəxri üzvlüyünə qəbul edilməsi haqda sənədi təqdim etdi.
Söz yox, ömrü boyu professorun xeyli təltifləri olub, o, vaxtilə həm SSRİ, həm də Rusiya Federasiyasının Dövlət Mükafatlarını alıb, nə qədər diplomlara layiq görülüb. 
Ancaq həyəcanından hiss edirdim və özü də etiraf etdi ki, babasının xatirəsini yaşadan sevimli Bakıda təqdim edilən bu Üzvlük Fərmanı onu indiyəcən aldığı bütün diplomlardan daha artıq riqqətləndirdi...
Bakının məşhur fotosalnaməçisi Lavrenti Breqadzenin arxivdən taparaq surətini çıxardığımız nadir bir əsərini – Bakının neft mədənlərində çəkilmiş panoram fotonu da çərçivələdərək qonağımıza hədiyyə etdik.
...Kimyaçıların Bakı konfransına dünyanın başqa ölklərindən də gələnlər vardı. Təbii ki, konfrans gedişində heç də onların hamısı ilə yaxından tanış olmaq fürsəti yaranmır. Birinin plenar iclasda çıxışını eşidirsən, birinin konfransın tezisləri toplusunda məruzəsi haqda qısa bilgini oxuyursan, iclaslar bölmələrdə davam edəndə sənə aid bölmədəki alimlərlə nisbətən yaxınlşasan da, digər seksiyalarda məruzələri olanlardan nisbətən aralı düşürsən. 
Uzaqbaşı, ümumi ziyafətlərdə hansısa sifətlər yadında qalır.
Bakıda idisə, söz yox, məni mütləq görməli idi.
Bir Bakı sakini bu görüşdən neçə saat öncə telefonumu taparaq mənə zəng vurmuşdu.
–Adım Zaurdur. ATV kanalında sizin fotoqraf Lavrenti Breqadze hada söhbətinizi eşitdim. Bizim evdə babamdan qalma bir böyük şəkil var, onu da həmin Breqadze çəkib, istəyirəm gətirəm baxasınız, imkan olsa, elə həmin fotoqrafın nəvəsi ilə də görüşmək istərdim.
Zaur Allahverdiyev gəldi və şəkli də gətirdi. Dedi bu şəkil atam Ağalara öz atasından yadigar qalmışdı. 
Zaurun babası Soltan Ağagül oğlu bəhai imiş və bu fotodan bəhailiyin əsasını qoymuş Bəhaullahın böyük oğlu Əbdülbəhanın surəti baxırdı.
Fotonun altında Lavrenti Breqadzenin imzası və tarix də vardı: 7 aprel,1914-cü il.
Əlbəttə, Zaur ailələ içərisində danışılanlara və imzaya əsasən söyləyirdi ki, bu fotonu Breqadze çəkib.
Nəsə şübhələndim, tarixləri tutuşdurdum. 
Görünür, həm də yaxşı rəssamlıq qabiliyyəti olan Lavrenti Breqadze ona Parisdə təqdim olunan fotonu hansısa Bakı zəngininin sifarişi ilə 5 nüsxədə böyüdübmüş, həmin surətlərdən biri də gəlib çıxıbmış Allahverdiyevlər ailəsinə.
Professor Vladimir İosifoviçə bu təsadüfi görüş, babasının daha bir naməlum əsəri ilə rastlaşmaq da xüsusi məmnunluq bağışladı. 
Onu ən çox təsirləndirən isə bu idi ki, sadə bir azərbaycanlı ailəsində də Lavrenti Breqadzenin adını bilənlər, əl işlərini qoruyub saxlayanlar var.
Amma bu təsadüf məndə bir ayrı düşüncə və ümid də oyatdı. 
Fikirləşdim ki, Bakıda və bütün Azərbaycan boyu evlərdə, kimlərdəsə tariximizin çox maraqlı səhifələrini yaşadan hansısa əlyazmalar, cünglər, bəyazlar yəqin ki, hələ lap çoxdur. 
Ondan da xəbərim var ki, sonra həmin əlyazmaların bir hissəsini xeyli bahasına ayrı-ayrı elmi mərkəzlərinmiz satın aldı.
Bəlkə özümüz də tərpənək?!"
"Bu gün başda istiqlalımız, respublika quruluşumuz, çağdaşlığımız olmaqla müasir, yüksələn bir millət kimi qazandığımız hər nə varsa, hamısında Mirzə Fətəlinin halal payı danılmazdır.
Mirzə Fətəli azı bir əsr, bəlkə də daha çox, bu milləti irəli atdı.
Həm də tarixin ən həlledici məqamında!
Bu haqq-sayı unutmaq nankorluq olardı.
1911-ci ildə “Molla Nəsrəddin” dərgisinin üz qabığında Mirzə Fətəinin rəssam Rotterin çəkdiyi portreti verilmişdi və altında da bir cümlə: “Hələ bəs deyil ki, müsəlman arvadlarını teatr tamaşalarına çıxardı və bizim abrımızı tökdü, hələ bu nainsafı cəmi müsəlman aləmi yada salıb, rəhmət oxuyub və bunun şəklinə baxıb fəxr eləyirlər”.
Və Mirzə Cəlil tək kişidir ki, hamımızın əvəzinə Mirzə Fətəlidən üzr istəyib: “Hərçənd, biz bilirik ki, qiyamət zamanı Mirzə əzizimiz bizim ətəyimizdən yapışıb şikayət edəcək. Amma dəxi qiyamət günü o bizi haradan tapacaqdır?
Ustadın özü bizə kitabında vəsiyyət edir: çün torpağa getdin, dəxi qayıtmaq yoxdur.
Mərhum Mirzə Fətəlinin ruhundan üzr istəyirik”.
Həmin üzrü gərək biz hamımız istəyək.
Və böyük Mirzə Fətəliyə — Səbuhiyə, Sabah Adamına daim minnətdar olaq!
Mirzə Fətəli kimi müstəsnaların alın ayzısı isə əbədi qayıdış, bütün zamanlar boyu milləti ilə birgə olmaq səadətidir!"
"Onunla mən şəxsən tanış olmamışam, həyatda bircə dəfə də olsun qarşılaşmamışıq. Amma o mənə çox əziz olan iki qiymətli azərbaycanlının həyatına xüsusi rəng, məna, işıq bağışlamış insandır. 
Həmin iki qiymətli azərbaycanlı böyük Heydər Əliyevlə İlham Əliyevdir. 
Heydər Əliyev müstəsna idi və mən özümü xoşbəxt sayıram ki, onunla təmaslarım olub, onlu anları, həmin ünsiyyət dəqiqələrindən götürdüyüm dərsləri daim yaddaşımda daşıyıram.
İlham Əliyevin misilsiz zəka, iti ağıl sahibi olduğunu həm uzaqdan, həm yaxından dəfə-dəfə müşahidə etmişəm və sevinirəm ki, millətimin belə üstün təfəkkürlü, qabil övladı var. 
O iki seçkin şəxsiyyətin hər birinin ömrümdə nurlu izləri var, mənə dəyər veriblər, diqqət göstəriblər, mən onlara məhəbbət, ehtiram bəsləmişəm, bəsləyirəm və bu duyğular qəlbimdə həmişə var olacaq. 
Olarmı ki onların həyatının ən əziz insanına elə onlara olan qədər sayğı bəsləməyim?!
Aprelin 28-i Zərifə xanım Əliyevanın ad günüdür.
Unudulmaz Heydər Əliyevin ömür dostunun, Prezident İlham Əliyevin anasının doğum günü!
Nə qədər qəribə olsa da, Zərifə xanım Əliyevanın adını ilk dəfə uşaqlıqda evimizdə eşitmişdim.
Heydər Əliyev 1969-cu ilin yayında Azərbaycana rəhbər seçiləndə mən orta məktəbdə oxuyurdum və o, ali partiya rəhbərliyinə Dövlət Təhlükəsizlik Komitəsindən gəldiyindən kütlələrə geniş tanış olan bir ad deyildi. Lakin Zərifə xanımı Kürdəmirdə bilənlər bilirmiş, tanıyırmış və Zərifə xanıma görə də həyat yoldaşının kim olmasından agah imişlər. 
Heydər Əliyevin hər cür tərifli, təmtəraqlı, yüksək təqdimatlarını mən də az eşitməmişəm, hər biriniz də eşidibsiniz. Fəqət ilk dəfə məktəbliykən evimizdə ağsaqqallarımdan eşitdiyim təqdimat tam təkrarsızdır və heyif ki, bunu sağlığında ulu öndərə çatdırmağıma imkan olmadı. (Yəqin ki, hətta imkan olsaydı da yəqin deməyə çətinlik çəkərdim): “Mərkəzi Komitənin bu təzə Birinci Katibi o vaxt Kürdəmirə traxoma ilə mübarizə aparmağa gələnlərdən olan qızın həyat yoldaşıdır”.
Zərifə xanım göz həkimi idi və cavan çağlarında traxomanın geniş yayıldığı Kürdəmirə gəlmiş həkimlər heyətində o da varmış, bizim tərəflərdə olduğu müddətdə neçə insana şəfa da bağışlamağa, neçəsini dünya işığına həsrət qalmaqdan xilas etməyə də müvəffəq olubmuş.
İndi bu qeydləri sizinlə bölüşməkdə məqsədim Zərifə xanım haqqında xüsusi bir yazı ortaya qoymaq deyil. Onun növbəti ad günüdür, gələn ilsə təxminən yubileydir, müəyyən mənada yuvarlaq sayılası tarix gəlir – 2018-in 28 aprelində Zərifə xanımın 95 yaşı onsuz tamam olacaq. 
İndi, gecə çağında ürəyimdən keçdi ki, budəfəki ad günündə Zərifə xanımla bağlı, son bir neçə ildə yazdığımız 3 nəğməni ilk dəfə qovuşduraraq, bir yerdə diqqətə çatdırım.
O nəğmələrin 3-nün də sözünü mən yazmışam. 
“Zəriflik” mahnısını bəstəkarı Faiq Sücəddinov, “Vəfa dərsi” ilə “Zərifdən zərif”inki isə Oqtay Rəcəbovdur.
“Zəriflik” Heydər Əliyevin dilindən yazılmış, bir növ məşhur “Sənsiz” romansının dalğasını özündə yaşadan və xəyalən Zərifə xanıma müracət kimi səslənən nəğmədir.
“Vəfa dərsi” isə sanki Zərifə xanımın dilindən Heydər Əliyevə müraciətdir.
Və bu iki nəğmə bir sarsılmaz məhəbbətin, sədaqətin, vəfanın, etibarın tarixçəsidir.
Bu qısa nəğmələrdə bütöv ömrün hekayəti var.
Birinci nəğməni xalq artisti Azər Zeynalov, ikincini gənc müğənni Ülviyyə Tağıyeva ürəklə, istadadla oxuyub.
Üçüncü nəğmə – “Zərifdən zərif” isə Zərifə xanım Əliyevanın özü haqqındadır. Hardasa portret nəğmədir və bunu da digər gənc müğənni Nurlan Növrəsli məlahətlə canlandırmağı bacarıb.
…Mən bu sətirləri Bakıdan uzaqlarda, Strasburqda yazıram, gecə saat 1-dir, artıq aprelin 28-i bura da çatıb, Bakıya isə burdan da əvvəl yetişib.
Yaşamalı adları daim canlı saxlamaq, yurdun, millətin dünənində və taleyində yeri olanları ən azı onların doğum və xatirə günlərində anmaq bir borcdur.
Arzulayıram ki, bu nəcib qədirbilmə hissi heç vaxt insanlarımızı tərk etməsin!
Zərifə xanımın da, Heydər USTADın da ruhları şad olsun!"
"Orta əsrlərdə müsəlman Şərqində misilsiz hikmət sahiblərinə “həkim” deyirdilər. 
İbn Sinaya, Ömər Xəyyama, Nizami Gəncəviyə və belə-blə müstəsnalara.
Bu gün ana dilimizdə biz “həkim” sözü ilə təbibi, müalici, insana dava-dərmanla, cərrah bıçağı ilə şəfa bağışlayanları nəzərdə tuturuq, amma bununla yanaşı elə hərdən “doktor” kəlməsini də işlədirik.
Bu dünyada mənim ən çox sevdiklərimdən, əzizlərimdən olan, xatirəsini, doğma surətini hər an qəlbimdə gəzdirdiyim Cavad Heyət Həkim idi, Doktor idi.
Həm bu sözün klassik, həm də çağdaş anlamında!
Lakin həm də tarixin, fəlsəfənin, dilçiliyin, ədəbiyyatşünaslığın çox sirlərinə vaqif, bu sahələrin hər birinə aid sanballı əsərlərin müəllifi idi.
Əsl Həkim – Hikmət Sahibi idi.
Və mənim dostum idi.
Dostum, müəllimim, məsləkdaşım, doğmam!
Xatirə kitablarımızdan birində belə ürək sözləri də qalır ki, buranı seyr eləmək azdır, burada yaşamaq lazımdır.
Muzeyimizdə böyük Cavad Heyətin adına bağlı bir guşə yaratdım. 
Abidəsi də burdadır, onun şərəfli ömür yolu ilə bağlı fotolar, sənədlər, xatirə əşyaları da. 
Əsas odur ki, həmişə mənən Nizami muzeyindəki klassiklərlə nəfəs-nəfəsə olmuş, onlarla ruhən birgə yaşamış Doktor Cavad Heyəti bura gətirdim ki, elə əyani olaraq da pərəstiş etdiyi söz bahadırları ilə daim eyni məkanda yaşasın!
Həmin guşədəki bir bənd şeiri mən Doktorun məzar daşında həkk edilməkçün yazmışdım.
Bakıdakı məzarı da yenə xalqımızı qovuşduran mötəbər körpülərdən biri sayılsa, haqqı var!
"Bu kədərli hadisədən belə gec agah olmağım məni elə xəbərin özü qədər pərişan etdi.
Martın 3-də rəssam Elçin Aslanov 84 yaşında dünyasını dəyişibmiş. 
Filosof Rəhman Bədəlovun heç vaxt unudulmayacaq Elçin Aslanov haqqında vida sözünü qəlb ağrısı ilə qarşıladım. 
Elçin Aslanov Azərbaycan mədəniyyət həyatının ən qiymətli simalarından idi. Təkrarsız üslubu, özünəməxsus yaradıcılıq dəst-i xətti olan Elçin əlbəttə ki, həm də dərin bilikli alim, köhnə hadisələrə yeni gözlə baxmağı bacaran qabil sənət tarixçisi, əhatəli düşünən mədəniyyətşünas idi. 
Bir tərəfdən o, miniatür tariximizi yaxşı bilirdi, digər tərəfdən peşəkar rəssam kimi bu istiqamətdə çalışır, yeni-yeni əsrlər yaradırdı. 
Miniatür üslubunda əsərlər yaradanlar bizdə də var, İranda və Türkiyədə isə lap çoxdur. 
Elçinin miniatür üslubu onunla seçilir və bununla cəlbedici idi ki, rəssamlığımızın həmin səmtinin həm tarxini, həm nəzəri əsaslarını, həm ənənələrini yerli-yataqlı bilərək bütün bunların çağdaş tətbiq şəklini, müasir həll yolunu da tapmışdı. 
Yəni əski miniatür üslubunu yamsılamaqla çağdaş miniatür nümunəsi kimi başqa rəssamların yaratdığı bir çox əsərlər var ki, yanaşmanın doğru olmaması səbəbindən qəlbə yatmır, onlardakı bəsitlik dərhal sezilir. 
Elçinsə, sanki tarixən qırılmış xətti bərpa etmiş, köhnə miniatürçülüklə yeni boyakarlığın qovuşmasının canayatan bir örnəyini doğurmuşdu. Onun bu qəbil əsərlərinə baxırkən məndə həmişə belə təəssürat yaranırdı ki, Sultan Məhəmməd, yaxud onun məktəbinin təmsilçiləri yeni zamanın içərisində yaşayıb-yaratmalı olsaydılar, indi elə bizim Elçin tərzində işləyərdilər. 
Elçin sənətkar babası Sultan Məhəmmədin surətini də məhz həmin biçimdə yaradıb, şətrənc taxtası arxasında görüşdürdüyü ""Məhsəti və əri Tacəddin Əmir Əhməd""i də həmin baxış bucağından görüb, ozan, varsaq, aşıq obrazlırını əks etdirən lövhələri də yenə o təhər təsvir edib. 
İstəyirdim ki, Rəhman Bədəlov kino haqqında mühazirlər oxusun, Cəfər Qiyasi memarlıqdan, Aydın Talıbov teatrdan, Gündüz Sarıyev islam mədəniyyətindən... danışsın. Bu qayda üzrə Elçin Asıanov da elə obirilər kimi bir qrupda miniatür sənəti haqqında 5 mühazirəsini bitirdikdən sonra digər qrupa keçir, orada dərsini davam etdirirdi. 
Elə bir cədvəl qurmuşdum ki, tələbələr həm elmimizin, mədəniyyətimizin seçkin insanları ilə görüşmək fürsəti qazanır, həm də dolğun bilik alırdılar. Yəni bu kursu bitirənədək tələbələr hərəsi bir şəxsiyyət olan 8 müəllimlə üz-üzə qalırdılar. Müəllimlərsə eyni mövzuları qrupdan-qrupa keçə-keçə təkrar etdiklərindən, vaxt gedişiylə daha da cilalayır, həm dərininə, həm eninə bir qədər də mükəmməlləşdirirdilər. 
Bir qədər sərt, acıdil olsa da, tələbələr Elçinə xüsusilə heyran idilər. Elə mən özüm də həmişə Elçini bütövlüyü ilə, olduğu kimi, bütün yaxşısı və yamanı ilə qəbul edirdim. 
Axı bu cür nadir ilham və zəka sahiblərini adi adamların ölçüsü ilə dəyərləndirmək olmaz. 
Neyləməli ki, mühit hərdən başqa cür davranır. Zəkaca, qabiliyyətcə sənin çox yüksək olduğunu altdan yuxarı seyr edərək aşkar anlasa da, istəyir elə həm də bütün başqa məsələlərdə hamı kimi olasan. 
Heyhat ki, bu həmişə umulduğu kimi alınmır! Ona sevinirəm ki, varlığında bunca zəngin biliklər daşıyan Elçin Aslanov həm də öz yaradıcılığının cəmiyyətə çatması, bildiklərinin sabaha da ötürülməsi qeydinə qalmaqda son dərəcə məsuliyyətli oldu. Bir-birindən qiymətli kitablar yazdı, onlara özü çox məzmunlu və zövqlü bədii tərtibat verdi, mədəniyyətimizin dünənləri ilə bağlı ayrı-ayrı məqamlara, istiqamətlərə, olmuşlara, gələnəklərə bəzən tam gözlənilməz görüm bucağından şərhlərini, yozumlarını ortaya qoydu.
Mən onu təmsil etdiyi elm və sənət sahəsində son klassiklərdən biri kimi tanıyır və sevirdim. 
Heyflər ki, ən parlaqlar belə əbədi gedişə məhkumdur.
O dünya, ruhlar aləmi varsa, Rəssam Elçin orada da bekar qalmayacaq, sağlığında buranı, Azərbaycanımızı ruhca daha üstün və gözəl etməyi bacardığı kimi, Ruhunun diri qaldığı o aləmdə də getdiyi həmin əsrarlı məkanı (hərçənd əgər oralarda məkan, zaman varsa) daha da cazibədarlaşdırmaqçün hökmən nəsə cəhdlər edəcək. Böyük sənətkar və alim Elçin Aslanov yaratdıqlarıyla və yaddançıxmaz xatirələriylə həmişə bizimlə qalacaq.
Mən ki ən azı Nizami muzeyinin zallarında Elçinin yadigarı olan əsərləri hər gün gördükcə mütləq onu xatırlayacağam. 
…Bütün bunları itkinin acısıyla elə isti-isti yazıram, amma Elçinə yazı borcumu, onun surətini hamıya aydınlığı ilə göstərəcək daha tutarlı düşüncələrimi gərək tezliklə qələmə alam. 
Əlvida, dəyərli dost!
 "
"HERBİMİZƏ RUSСALAŞDIRIB “GERB” DEMƏYƏK
Mən adətən Milli Məclisini iclaslarında çox danışmıram. Amma əslində dövlət və millət həyatının bir çox əhəmiyyətli məsələləri barədə gərək mütləq sözünü deyəsən ki, bəlkə həmin sözün içərisində ümumi işə fayda verəcək nəsə ola.
Hətta bəzən bu söz eşidilməsə belə, haçansa eşidiləcəyi ümidi ilə, ən azı tarix üçün deyəsən.
Milli Məclisin mayın 1-də keçirilən toplantısında dövlət rəmzlərimizlə bağlı konstitusiya qanunlarının müzakirəsi zamanı bəzi mülahizələrimlə mən də çıxış etdim. 
Bu yazının daha mükəmməl variantını mətbuata verəcəyəm.
Lakin bu variantı da indidən diqqətə çatdırıram ki, nələr söylədiyimi Milli Məclisin iclasını müşahidə etmiş mətbuat təmsilçilərinin sözlərinə əsasən deyil, təhrifsiz halda ilk mənbədən oxumaq imkanınız olsun: 
Bir xalq, millət kimi var olduğumuz müddətdə ən ali sərvətimiz müstəqil dövlətimiz, istiqlalımızdır və bu dəqiqələrdə biz cümhuriyyət quruluşumuzun 100-cü ilinin tamamına lap az qalırkən, yenidən bərpa olunmuş dövlət müstəqillyimizin 27-ci ilində respublikamızın ən yüksək rəmzləri ilə bağlı qanun layihələrini nəzərdən keçiririk. 
Elə fikirlər, elə qənaətlər var ki, onların ətrafında mübahisə etmək olar və höcətləşən tərəflərin hər biri də öz haqlı olduğunu sübut edən məntiqi dəlillər, sübutlar gətirər. Yəni son olaraq suala nöqtə qoyula bilməz, məsələ açıq qalar.
Ancaq elə mətləblər də var ki, orada həqiqət gün kimi aydındır, mübahisəyə qətiyyən yer yoxdur və yanlış mütləq düzəldilməlidir.
Hətta həmin səhv lap çoxdan doğru kimi qəbul edilmişsə də!
Və qətiyyən yaxşı olmayan bir haldır ki, biz rəsmi olaraq bu rəmzimizin dövlət herbimizin adını doğru olaraq “herb” kimi deyil, yanlış olaraq “gerb” kimi yazırıq.
Bütün millətə aid olan nə varsa, hamısı müqəddəsdir.
Torpaq hamımızındır – müqəddəsdir. Torpağın üstündəki dağ, çay, göl, meşə; torpağın verdiyi bərəkət hamımızındır – müqəddəsdir. 
Dilimiz, dinimiz, böyük insanlarımız hamımızındır – müqəddəsdir.
Ana yasamız, bayrağımız, herbimiz, himnimiz hamımızındır, demək, onlar da müqəddəsdir.
Müqəddəs olan hər sərvətsə, gərək uca tutula, qədri bilinə , and yeri ola.
Və bir də müqəddəs saydığımızın adını gərək düz yazaq.
Deyəcəyim mətləb çox mühüm olduğuna görə mən fikrimin izahına insanlardan deyil, birbaşa Allahdan iqtibas gətirərək başlamaq istəyirəm.
Orta əsrlərdə, hələ Quttenberq erasının, nəşr əyyamlarının yetişmədiyi çağlarda bütün kitablar surəti çıxarılaraq yayılardı və ona görə də köçürücülərin, xəttatların savadına və zövqünə uyğun olaraq bir nüsxə ilə o biri nüsxə arasında mütləq fərqlər əmələ gələrdi. 
Orta çağın ən məşhur kitablarının da tam uyğun gələn 2 nüsxəsini tapmaq müşkül bir işdir. 
“Quran”dan savayı. 
Çünki uyğunsuzluq mərəzinin qarşısını almaqçün müqəddəs Kitab “özü” tədbir tökmüşdü. Daha doğrusu “Quran” kəlmələrinin, “Quran” mənalarının qorunmasının, burada hər hansı dəyişdirmənin yolverilməzliyinin hökmünü Allah buyurmuşdu. 
Təbii ki, bu ilahi zəmanət, “Quran” mətnini hər cür əyintidən mühafizəni Allahın öz nəzarəti altına götürməsi təfsirçiləri də Kitabı ən kiçicik təhrifə belə uğradanları da günah törədənlər cərgəsinə qatmağa sövq etmişdi.
Bu səmavi xəbərdarlıq (istəyirsiniz lap “hədə” kimi də qəbul edə bilərsiniz) “Quran”ın ilkinliyini əsrlərcə qoruyub saxlaya bildi).
Milli varlığımızın təməli olan müqəddəs dilimizi həmin “Quran” düsturu ilə qorumaq mənim düşüncəmə görə ən böyük savablardan sayılsa, yeri var!
Sözümüzə qayğıda Allahdan nümunə götürək!
Dilimizə nəvazişi dəqiqəbaşı məişətdə işlətdiyimiz ən adi sözlərdən tutmuş millətimizin, dövlətimizin ucalığı ilə bağlı ən ali sözlərə qədər hər an davam etdirək.
***
Himn bir bütöv bir millətin, bütöv bir dövlətin nəğməsi, duasıdır.
Herb bütöv bir millətin, bütöv bir dövlətin başlıca nişanı, ali möhürüdür.
“Himn” də, “herb” də dilimizə qıraqdan gəlmə sözlərdir.
Dilimizin keçmişinə enəndə orada öz doğmaca dilimizdə “himn”in də, “herb”in də qarşılığını tapırıq.
Öz dilində “himn”i, “herb”i əvəz edən kəlmələr ola-ola bu sözləri xarici dillərdən alıb işlədən tək biz deyilik. Hər iki söz lap çoxdan məhdud milli çərçivələri adlayaraq dünyanınkılaşıb, uluslararası, ortaq, şərik sözlər sırasına keçib. Bu kəlmələr dilimizə xoş gəlibsə, yaşamaq haqqı qazanıbsa, sözüm yox, onları işlətməkdə davam edək. Amma xətaya uğratmadan, üçüncü bir dilin pis diktəsi ilə təhrif etmədən!
“Himn” bir yunan sözüdür. 1918-ci ildən, cümhuriyyət quruculuğumuzun başlandığı ilk çağlardan bugünəcən dövlət himnini “milli marş”, “milli şərqi”, “milli nəğmə”, “milli qəsidə” kimi ifadə etmək cəhdləri olubsa da, “himn” o kəlmələri üstələyib və bu gün də “dövlət himni” deyişini saxlamışıq. Olsun!
“Himn” sözünün əsli yunancada “Humnos” kimi yazılır və ilkin mənası allahların və qəhrəmanların şərəfinə qoşulan dua-nəğmə deməkdir.
“Herb” sözü də polyakca və almancadakı orijinalında “herb” kimi yazılır.
Bəs nədən “himn” dilimizdə elə əslinə uyğun olaraq düzgün yazılsa da, “herb” bir qələti-məşhur kimi ənənəvi olaraq “gerb” kimi göstərilir və hətta konstitusiyamıza – ana yasamıza da yanlış olaraq bu cür qeyd edilib?!
Bu rus dilinin təsiri ilə dilimizə yol tapmış bir xətadır ki, ondan nəhayət ki (və mütləq!) azad olmalıyıq. 
Əcnəbi dilin orfoepiya normasını dilimizin qəbul edilmiş şərtlərinə rəğmən orfoqrafiya qaydası kimi tətbiq etmək düz deyil.
Ruscada “H” hərfi yoxdur. Ona görə də təbii ki, “himn”ni “qimn”, “herb”i “qerb” yazıblar. “Q” ilə yazıblar və “G” kimi tələffüz eiblər.
Ruscadan azərbaycancaya keçən, baş hərfi “Q”, ikinci hərfi “i”, “e” olan sözlərin əvvəlində olan “q” ləri dilimizdə səsləndirəndə adətən sözün əsli əsas götürülüb. 
Rusların özlərinin də başqa dillərdən aldığı kəlmələrdə orijinalda əvvəldə “H” durursa, bizdə də “H” ilə verilib. 
“Himn”i rusların “qimn” dediyinə görə “gimn” yazmamışıq, “himn” kimi işlətmişik. 
Herakla “Gerakl” yox, elə “Herakl” demişik. 
“Hibrid”i “gibrid” yox, əslində olduğu kimi “hibrid”, “hiperbol”anı “giperbola” deyil, “hiperbola” , “hipnoz”u “gipnoz” yox, “hipnoz” yazmışıq. 
Rusların “qiqena” yazmasına rəğmən bu sözü dilimizə gətirəndə yenə doğru olaraq orijinala sadiq qalıb “gigiyena”, “qips”i “gips”, “qermanistika”nı “germanistika”, “qetto”nu “getto”, “qeneral”ı “general”, “qitara”nı “gitara” yazmışıq.
Möhür, emblem, nişanları öyrənən elm sahəsi, herbşünaslıq “heraldika” adlanır. 
Ruslar bunu “qeraldika” yazır, “herb”i “gerb” eləməyimizin yanlış məntiqi ilə gərək “heraldika”nı da guya “geraldika” yazaydıq. Amma o cür yox, məhz düzgün olaraq “heraldika” yazmışıq.
Vur-tut bircə istisna var.
Orijinalında “herb” olan sözü xalis rus kəlməsiymiş kimi “gerb” ə döndərmişik.
Həm də heç ruscanın yazı qaydasına yox, tələffüzünə uyğunlaşdıraraq işlətmişik. Ruslar ""q"" yazır, ""g"" tələffüz edir. Biz elə birbaşa gerb yazmışıq. Yəni ikiqat təhrif. Nə sözün orijinaldakı, nə ruscadakı yazılışına riayət edilib. 
Sanki əcaib bir dil kinayəsi ilə umulmaz istisna dolana-dolana gəlib “herb” kimi vacib bir anlayışı ifadə edən sözün başında çatlamalıymış. 
Yetər artıq! 
Gec də olsa səhvimizi düzəldək, “herb”ə yanlış olaraq “gerb” demək inadımızdan əl çəkək. Nə var-nə var indiyəcən belə yazılıb və deyilib, meyar ola bilməz. Dili bu qəbil lüzumsuz istisna pərakəndəliklırindən, cürbəcür bu çeşid səliqəsizliklərdən arıtlamalıyıq. Dilin daxili qanunları elə riyazi düsturlar kimi dəqiqdir. Mənim döşümə belə yatır, mənim dilmə belə münasibdir, səhv də olsa artıq buna alışımışıq kimi izahlar keçmir. Elə ""Orfoqrafiya lüğəti""mizin son rəsmi nəşrinin (təəssüf ki, ""rəsmi"" sözünü işlətməyə məcburam. Əslində ""Orfoqrafiya lüğəti""nin yalnız elə hökumətin tədiq etdiyi nəşri qanuni gücə malikdir və istənilən başqa nəşr lap əladan-əla olsa belə, rəsmən təsdiqlənmədiyindən qanuni güc daşımır. Halbuki son illərdə bu istiqamətdə də özfəaliyyətlərin şahidiyik) müqəddiməsində müəyyənləşdirilmiş qaydalara və şərtlərə baxın, içəridə həmin qaydaların dəfələrlə necə ozulduğuna, istisnanın-istisnanı izlədiyinə fikir verin.
Herbə gəlincə, “herb” ""gerb"" deyil, herbdir, “herb” də yazaq!
İndi biz təqdim olunmuş konstitusiya qanunu qəbul etməliyik.
Qaldırdığım məsələ bu dəqiqə cavabı verilməli sual deyil.
Bir halda ki, sözümüzün mövzumusu herbimizdir, onun təsviri ilə də bağlı bəzi düşüncələrimi bölüşmək istərdim.
Herbimizi milləytcə abxaz olan rəssam Aleksandr Konstantinoviç Çaçba (Şervaşidze) (1867-1968) çəkib.
1919-cu ildə noyabrın 14-də “Azərbaycan” qəzeti herb üçün müsabiqə elan etmişdisə də, o zaman artıq Şervaşidzenin eskizi hazır imiş.
Müsabiqəyə mayda yekun vurilmalı idi. Lakin bolşeviklər gəlir, herb rəsmən qəbul edilmir, elə eskiz, layihə, variant halında qalır.
Aleksandr Şervaşidzenin layihəsinin müsabiqə elan ediləndə artıq hazır olmasını ona görə yazıram ki, bu rəssam 1920-ci ildə xaricə getmişdi, Qafqazda 1918-1919-cu illərdə yaşamışdı.
Burası da var ki, rəsmən təsdiqlənməsə də, herbin həmin variantının Məclis-i məbusanda -- parlamentimizdə nümayiş etdirilməsi ilə bağlı da soraqlar mövcuddur.
1992-ci ildə Azərbaycan Xalq Cəbhəsi hakimiyyətə gəldikdən sonra həmin eskiz cüzi dəyişikliklə rəsmən qəbul edilib. 
Ortada təsvir olunan ocaq estetik baxımdan qətiyyən qənaətbəxş deyildi.
1992-ci il redaktəsi zamanı həmin tonqal ərəb əlifbası ilə ALLAH yazısını nişan verən alov dilimləri ilə əvəzlənmişdir.
Dünyada üzərində ""Allah"" kəlməsinin əks olunduğu başqa herblər də var. 
İran İslam Cümhuriyyətinin, Əfqanıstan İslam Respublikasının və s. herblərində ""Allah"" kəməsi əksini tapıb.
Lakin dinimizin ən ali ziyarətgahlarının qərar tutduğu Səudiyyə Ərəbistanının herbində islam dininə bilavasitə işarə olan heç bir əlanmət yoxdur -nə bir söz, nə bir təsvir.
Dövlət rəmzlərinin təsvirlərinin zaman gedişiylə daha da gözəlləşdirilməsi, mənaca daha da dərinləşdirolməsi, heraldikanın, rəssamlığın, dizayn sənətinin inkişafına mütabiq olaraq bir qədər cilalanmasının bolluca faktları var.
Bizim herb də (üstündə 1992-ci ildə xırdaca dəyişiklik nəzərə alınmazsa) bir abxaz teatr rəssamının 1918-1919-cu illərin tələbatı, imkanları və səviyyəsinə uyğun doğurduğu eskizdir. Hətta o vaxt müzakirəsi belə keçirilməmiş, rəsmən qəbul edilməmiş variant.
Kim bilir, Cümhuriyyətimizin ömrü faciəli şəkildə yarımçıq qırılmasaydı, yəqin qurucu babalar özləri dövlət rəmzlərimizin təsvirlərinə zamanaşırı mütləq qayıdacaq, daha dəqiq həl yolları tapacaqdılar.
Axı elə Cümhuriyyət dönəmində qəbul edilmiş indiki himnimizdən əvvəl də həm sözü, həm musiqisi başqa olan milli himnimiz varmış. Dəyişməyə, daha gözəl olan yenisi üzərində dayanmağa üstünlük vermişdilər.
Zənnimcə, dövlətçiliyimizin bugünkü siqlətinə, heraldikanının çağdaş uğurları və tələblərinə müvafiq olaraq yeni herbimizə hökmən yenidən baxmağa ehtiyac var.
Bununçün müsabiqə də elan etmək, rəssamların, tarixçilərin, ziyalıların müxtəlif təbəqələrinin, ictimai-siyasi xadimlərin qatıldığı ayrıca komissiya da yaratmaq yerinə düşər. 
Həm də ən azı mən arzu edərdim ki, milli dövlətçiliyimizin başlıca rəmzlərindən olan herbimizin təsviri də elə azərbaycanlı rəssamın əlindən çıxmış ola!
Ümummilli məsələ olduğuna görə hamılıqla bəyənilən, təqdir edilən variantı seçib son qərarı vermək olar. 
Lap əsas olaraq ilk variant da götürülə, onun təməlində yeni variant yaradıla bilər, yaxud tamam yeni eskizin hazırlanması da mümkündür. 
Bir sıra ölklərin herbləri son 100 ildə bir neçə dəfə dəyişib, daha mükəmməl, daha ifadəli hala gətirilib. 
Bəzi ölkələrin herbinin hətta bir neçə variantı var. 
Yerli-dibli heç herbi olmayan ölkələr də var.
Məsələn, rəsmən Türkiyə respublikasının herbi yoxdur. Sadəcə, qeyr-i rəsmi olaraq herbi əvəz edən bir emblemi müəyyən məqamlarda tətbiq edirlər.
Azərbaycanın sovet dövründəki herbi təbii ki, dizaynı, estetikası, rəssamlıq həlli baxımından gününə görə uğurlu idi və zahiri cəlbediciliyi ilə indikindən üstün idi.
Təbii ki, biz indi qat-qat yaxşısına layiqik.
İnanıram ki, dövlət rəmzlərimizə daimi diqqət çərçivəsində bu mülahizə də unudulmayacaq.
Əlbəttə, bu bir niyyətdir, icrası gələcəyin işidir, indiliksə umduğumz odur ki, bir halda bu vacib dövlətçilik rəmzimizi ""herb"" söz ilə nişan verməyi seçmişik, onda elmi, linqivistik həqiqəti bilə-bilə yanlışlığa yol verməyək.
Herbimizə -- dövlət tamğamıza “gerb” yox, “herb” deyək və yazaq!"
"O heç vaxt yaddaşımızda xəstə, üzgün, nicatsız mərəzin çəngində naçar qalan kimi canlanmayacaq.
Özü buna imkan vermədi!
İstəmədi ki, onu heysiz, üzülmüş, sınıxmış görək.
Və ürək yaddaşımıza əbədilik həkk olunan Fuad öz yerində, amma göz yaddaşımızda da o, həmişəki şax yerişi, mərur duruşu, işıqlı çöhrəsi ilə qalacaq.
Bu da onun bizə son yaxşılığı oldu.
...Necə Vaqif Səmədoğlu, elə də Fuad Poladov.
Hər ikisi məşum xərçəngi mərd-mərdanə qarşıladı və ölümün labüd gəlişi, lap yaxından hiss olunan soyuq nəfəsi qətiyyən onları sarsıtmadı, müvazinətdən çıxarmadı.
Vaqifin vəfatından bir az əvvəl Nizami muzeyində onun yaradıcılıq gecəsini keçirmişdim, bütün baş verənləri, söylənənləri də başdan-sona lentə almışdıq. 
Həmin gecədən ayrıca veriliş də hazırladım, həm İctimai Televiziyada, həm AZTV-də bir neçə dəfə nümayiş etdirildi. 
Birincisini ekranda görmək Vaqifin özünə də nəsib oldu. 
Həm gecənin özü, həm efirdəki təqdimatı onu ruhən xeyli dirçəltmişdi.
O gecənin iştirakçılarından bir də əziz Fuad idi.
Zəng gurub dəvət edəndə dərhal: ""Hər nə işim olsa da, mütləq gələcəm"", -- demişdi
Vaqifi çox sevirdi.
Gözəl danışmışdı, Vaqifin 2 şeirini də əla oxumuşdu.
Səhhətində narahatlıqlar yaranan ilk vaxtlarda ürəyimdən keçdi ki, muzeydə Fuadın da belə bir gecəsini təşkil edim, lentə alaq, ən azı xatirə olaraq qalsın.
Çox tərəddüd eləyirdim ki, necə deyim qəlbinə dəyməsin, bu müraciətim onun bəlkə də xəstəliyin xofu ilə üşənən ürəyinə əlavə nisgil xalı salmasın.
Hələ səsi yerində idi.
İnad etmədim. 
Amma gərək edəydim!..
Axı acı təcrübələrdən bilirdim ki, bu şoğəribə düçar olanların gün ötdükcə daha artıq haldan düşməsi, mərəzin bir az da dərinlərə işləməsi, asta-asta bədəndən canı sovurması qaçılmazdır.
Və ən faciəlisi də odur ki, xərçəng Fuadın ən böyük gücündən – səsindən yapışdı.
Özündən əvvəl səsini bizdən aldı.
Fuad mətin, iradəli, dözümlü adam idi. 
Fuad qeyrətli adam idi, kişi adam idi.
Lap bu xəstəlik olmasa belə hər bir kəsin qismətində olan ölümün haçansa onun da qapısını döyəcəyi həqiqətindən, Fuad, təbii ki, agah idi. 
Və əslində o, ölüm, əbədi gediş üzərində qələbəsini çoxdan çalmışdı.
Radio və teletamaşalarda, səhnədə yaratdığı surətlərin hamısı olmasa da, bir xeylisi lentləşib, tarixləşib. 
Qalır və qalacaq.
Bədii filmlərdəki təkrarasız obrazları gələcək onillər boyu min dəfələrlə baxılacaq.
Və o vəsiləylə Fuad bizə yaşatdığı hissləri ən qadir bir diri kimi sabahın insanlarına da yaşadacaq.
...Adətən Fuadın yaratdığı surətlərin əksərinə dərin psixologizm xas idi.
Fuad həm Milli Dram Teatrında oyanayırdı, həm Səməd Vurğun adına Rus Dram teatrının səhnəsində çıxış edirdi.
Bu elə məqamdır ki, o dili və bu dili yaxşı bilmək hələ azdır. 
(Hərçənd bu dildən o dilə keçmək, bir səs aparatından digərinə asudəcə adlamaq, zahirən eyni olan səslərin fərqli dillərdəki başqalaşan məxrəclərinə tam uyğunlaşmaq sadəcə dil bilgisi məsələsi deyil. 
Asan iş olsaydı, başqa neçə aktyorumuz da belə edərdi. 
Fuad hər istedadlı aktyora belə müyəssər olmayanları edə bilən nadirlərdən idi). 
Səhnədə bu gün Azərbaycan dilində, sabah rus dilində ürəyin istəyən kimi, inandıraraq oyanaya bilməkçün gərək həmin anda həmin dillə yaşaya biləsən, o dilin stixiyasında olasan.
Məhz həmin anda səsləndirdiyin dilin ruhunun fəzasında uçasan!
Fuad bunu misilsiz istedad və ustalıqla bacarırdı!
...Fuaddan bizə çox yadigarlar qalır. 
Və həmin yadigarlardan birinin yaranmasında mənim də təsirim olub.
Belə qət edilmişdi ki, farsca nəşrində olduğu kimi rübailərin Azərbaycan nəşrinə də əlavə ediləcək disk buraxılsın. 
Şeirlər musiqinin müşayiəti ilə aktyorların ifasında səslənməli idi. 
Əli bəy özü bu işə Cənubi Azərbaycandan da çox təsirli səs sahibi və heç aktyor olmayan maraqlı insanları taparaq cəlb etmişdi. Mən təklif etmişdim ki, bu qiraətlərə Fuad Poladov mütləq qatılsın.
Çünki filosof Xəyyamın dərin, bir neçə məna qatlı şeirlərini məhz Fuad kimi sadəcə yaxşı aktyor deyil, həm də dərin təfəkkür yiyəsi duyğun insan qəlbəyatan tərzdə canlandıra bilərdi.
Fuad oxumuşdu, disk qalır və bu sadəcə qiraət deyil.
Fuad ölməz Ömər Xəyyamın həyat, insan və dünya haqqında düşüncələrinə özünü də əlavə edərək oxuyub həmin şeirləri.
Məhz özünü əlavə edərək, o şeirlərə misra-misra, söz-söz qovuşaraq, əriyib həmin düçüncələrə qatışaraq oxuyub!
Fuad Poladovun səsində dinləyirəm Xəyyamı:
Dünən meyxanədə mən bir qocadan,
Soruşdum ki, gedib bu qədər insan,
Onlardan xəbər ver! Dedi: “Şərab iç,
Gedənlər qayıtmaz bir də heç zaman!”.
Əzizim Fuad! Gedənlərin qayıtmaması gerçəyi sənin kimi möcüzə yaratmağı bacaranlara aid deyil.
Sən həmişə qayıdacaqsan, həmişə bizimlə olacaqsan, dəyərli dost, böyük sənətkar!
...Fuad Poladovu dinləyirəm, qoca Xəyyamın müdrik qəmə bələnmiş misralarını səsləndirir:
Sadəlöh könlümdən mən cana gəldim,
Cəfakeş dünyadan fəğana gəldim,
Mənsiz də dünyanın işi keçərmiş,
Əcəba nə üçün cahana gəldim?!
Bu həqiqət ağrılıdır, qardaşım Fuad!
Dünyanın işi bizsiz keçib, keçir, bizsiz də keçəcək.
İnsanlar gəlir, yaşayır, gedir, dünyasa sonsuz gərdişindədir.
Amma sənin kimi bənzərsizlərin dünyaya gəlişinin bir ayrı ali mənası da var.
Bu sual sənə aid deyil ki, niyə dünyaya gəlmişdin.
Sən həyata bəlli təyinatla gəlmişlərdən idin!
Dünyaya gəldin, yaşadın və elə etdin ki, dünya sənə qədər olduğundan daha gözəl oldu!
Tənhalığa çəkilərək, öz içərisinə qapılaraq ölümə və heç nəyə əyilməyən, ən dar macalda da təmənnasızlığını hifz edən, nəfsini tox, vüqarını uca saxlayan mərd Fuad Poladov obrazı həyatının axırıncı bir neçə aylıq parçasında sənin oynadığın son ən möhtəşəm rolun idi!
Bu Gündən həm o, həm bu dünyada yeni yolların başlanır.
Əziz qardaş, əgər orda Haqq dünyasında şeir varsa, dil varsa, şeiri, sözü dinləmək eşqi varsa, orda da sənə hökmən ehtiyac olacaq, arayacaqlar səni!
Allah o dünyanı versin!
Bu dünyadakı ömrünün məhəbbətlərimizdə davam edəcək yeni başlanğıcı mübarək olsun!"
"İlahi, Tarix mənə nə qədər yaxın idi!
Vaxt ötdükcə, illər bizi canlı tarix olan insanlardan məsafəcə uzaqlaşdırdıqca, ömür payıma düşmüş böyük müasirlərimlə təmasların mənə taleyin necə böyük hədiyyəsi olduğu haqda daha tez-tez düşünürəm.Həbibə Məmmədxanlı Azərbaycan Televiziya və Radio verilişləri komitəsində çalışırdı, yazıçı Ənvər Məmmədxanlının bacısı idi.Mənə İçərişəhərdəki evlərindən, ora Müşfiqin gəlişlərindən, etdiyi söhbətlərdən, şövqlə şeir oxumasından danışardı. Deyir bir dəfə anam palazın üstündə bardaş qurub oturmuşdu. Müşfiq gəldi, başını qoydu anamın dizlərinin üstünə, həsrətlə dilləndi: “Axx, nə şirin olurmuş ana qucağı!”.
Hamımız mütəəssir olduq. Çünki bilirdik ki, Müşfiq anasını erkən itirib, yetimliyin xiffətini içərisində çox daşıyıb…Görkəmli əruzşünas alim, müəllimim Əkrəm Cəfər Müşfiqlə yeniyetməlik, gənclik illərindən yaxın dost olmuşdu.Hər dəfə Sabir heykəlinin yanından keçəndə istər-istəməz qanrılıb bağın sağ tərəfinə baxıram.Əkrəm müəllimin Müşfiqlə birgə bircə fotosu var. Danışırdı və aparırdı məni 1924-cü ilə.
Söyləyirdi ki, həm o dövrdə foto çəkdirmək sən deyən geniş yayılmamışdı, həm də maddi imkan elə babat deyildi ki, tez-tez fotoqraf yanına gedək.
“1924-cü il yanvarın 12-də dörd dost görüşmüşdük. Mikayıl Müşfiq, Fətəli Qasımxanlı, Xəlil Əlişov,bir də mən. 
Kimsə dedi ki, gəlin şəkil çəkdirək. Ancaq məlum oldu ki, fotoqrafa verəcək qədər pulumuz yoxdur. Anam vaxtilə Lahıcdan Bakıya yola salanda mənə bir kəhrəba boyunbağı bağışlamışdı ki, gün gələr gərəyin olar. Aparıb həmin boyunbağını satdıq, qayıdıb o pulla Sabir bağının sağ küncündəki atelyedə şəklimizi çəkdirdik”. 
…Oqtay Əfəndiyev görkəmli tarixçi alim idi, Səvəvilər dövlətinin tarixinə dair ən sanballı araşdırmaların müəllifi idi.İlk gənclik çağlarında o da Müşfiqi görmüşdü, xatirələrini, yaddaşlarını bölüşürdü mənimlə.Söyləyirdi ki, Müşfiq bir dəfə Pirşağıya, Rəsul Rzagilin bağına Dilbərlə qonaq gəlmişdi. Üstüaçıq yük maşınında gəlmişdilər. Əvvəl Müşfiq düşdü. Sonra Dilbərlə enməkdə kömək elədi. Müşfiq Dilbərlə elə zərif davarnırdı ki, sanki incə şüşə qabın ehtiyatsız bircə hərəkətdən zədələnəcəyindən narahat idi……Müşfiqi və Müşfiq kimi neçə parlaq şəxsiyyətlə canlı körpüm olan belə insanlarla oturub-duranda özümü elə XX əsrin əvvəllərində, o qaynar, iş-güclə, ümidlərlə, sabahlı arzularla dolu dövrün axarında təsəvvür edirdim…Yadigar səslərini dinləyirəm. Sanki çox uzaq, lap uzaq bir zaman kəsiyinə gedib çıxıram.
Dostlar, gəlin sizə mən bir həyatdan,
Başqa bir aləmdən, bir kainatdan
Açım bir maraqlı, həqiqi səhnə.
Endir, ey xəyalım, ey fikrim yenə
Özünü həyatın dənizlərinə!
Ordan dəyərli bir sədəf yerinə
Əlinə keçsə də bir çınqıl daşı, 
Sevindirmək üçün yarı, yoldaşı, 
Bu da bir əməkdir, bu da bir işdir.
Tarix ki duz-şörək itirməmişdir.
Mən Müşfiqi görə də bilərdim. Əgər tarix Müşfiq deyən kimi duz-çörək itirməyən olsaydı, bunca istedadla çağlayan bir şair həyatdan bu qədər qəddarcasına erkən qoparılmamlı idi. Tarix o cür yox, başqa təhər dövr etsəydi, Müşfiq sağ-salamat yaşayardı, yaradardı, mən də tələbəlik illərimdə onunla görüşə bilərdim. Lap elə ona da, mənə də doğma olan bir binada…Dərs aldığım Bakı Dövlət Universitetinin Şərqşünaslıq fakultəsi 1970-ci illərdə İstiqlaliyyət küşəsində, indi Əlyazmaları institutunun yerləşdiyi binada idi. Müşfiqin vaxtında, 1920-ci illərdə bura Darülmüəllimin idi. Müşfiq orda oxumuşdu. Cavid də elə bu binada yaşamışdı.Müşfiqdən müəllimi haqqında, Cavid barədə xatirələrini soruşardım, rica edərdim ki, mənə o illərin ədiblərindən və ədəbi mübahisələrindən söz açsın…
Tarix, əlbəttə ki, özü yox, vaxtın gərdişinə, dövrün taleyinə təsir etmək iqtidarında olanlar duz-çörək itirən, çörəyi dizinin üstündə olan çıxdılar, bu damğanı başqalarına vursalar da, özləri “xalq düşməni”nə çevrildilər, iblislə sazişə girdilər, ruhlarını şeytana təslim etdilər, əlimizdən Müşfiqi və Müşfiqləri aldılar. 
Və bununla da bizi yalnız həmin nurlu millət övladlarından deyil, o zirvə şəxsiyyətlərdən daha əvvəlki zamanlara uzanan doğruçu yaddaş körpülərindən də məhrum etdilər.
Tariximizin, yaddaşımızın bu yaraları heç vaxt sağalmayacaq, həmişə sızıldayacaq və bu günahın sabiblərinə heç vaxt əfv yoxdur!
Lənətləri əskik olmasın!"
"O, Azərbaycanın ilk baletinin müəllifi deyil.
“Xəzər balladası” yarananacan Azərbaycan baleti artıq 30 ilə yaxın yol keçmişdi. 
Amma hər halda Tofiq Bakıxanovun da imzası Azərbaycanın balet tarixində qalan bir “ilk”lə bağlıdır. 1966-cı ildə o, “Xəzər balladası” adlı əsərini bitirəndə birinci Azərbaycan baleti – Əfrasiyab Bədəlbəylinin 1939-cu ildə tamamladığı “Qız qalası” artıq musiqi mühitimizdə çoxdan yerini tutmuşdu. 
  Hərçənd baletimizin tarixi bir qədər də erkən başlana və “Qız qalası” birinci olmaya bilərdi. Çünki hələ XX əsrin ikinci onilliyinin sonlarında Müslüm Maqomayev “Dəli Muxtar” adlı balet üzərində işləyirdi.
1980-ci illərin ortalarında Üzeyir bəyin silahdaşı, onunla əl-ələ, çiyin-çiyinə XX yüzildə operamızın beşiyi başında duranlardan olmuş Müslüm bəy haqqında kitabımı yazarkən onun ikiqat adaşının – nəvəsi müğənni Müslüm Maqomayevin mənə verdiyi arxivi araşdırır, bəstəkarın əlyazmalarını vərəqləyirdim.
Və o gedişatda “Dəli Muxtar” baletinin librettosunu da görmüşdüm, ayrı-ayrı parçalarının not yazılarını da. Lakin amansız dövr Müslüm bəyi çərlədərək vərəmə mübtəla etmişdi, yolu erkən qırılmışdı. Müslüm Maqomayevin yaşam möhlətinin insafsızca gödək olması ilə ilk Azərbaycan baletinin yaranması da bu minvalla təxirə düşmüşdü.
1940-cı il aprelin 18-də premyerası sənət həyatımızda böyük təntənəyə çevrilən “Qız qalası” ilə “Xəzər balladası”nın 1968-ci il yanvarın 21-də gerçəkləşən birinci tamaşası arasındakı müddətdə Azərbaycan bəstəkarları milli baletin xeyli cazibədar örnəklərini yaratmışdılar.
Qara Qarayevin 1952-ci ildə tamaşaçılarla görüşən “Yeddi gözəl”i, 1958-ci ildə yaratdığı “İldırımlı yollarla”sı, Soltan Hacıbəyovun elə həmin ildə doğulmuş “Gülşən”i, Arif Məlikovun 1961-ci ildə həyat vəsiqəsi almış “Məhəbbət əfsanəsi” Azərbaycan baletinin şöhrətini qısa zaman içərisində dünyaya yaymışdı. 
Beləcə, Azərbaycan bir neçə onilin içərisində Avropanın yüzillərə qət etdiyi məsafəni ildırım sürəti ilə aşaraq, arxada qalan yolun təcrübələrindən bəhrələnmiş, səhnəyə gəldiyi ilk çağlardan dünya balet xəzinəsinin incilərinə çevrilən əsərlərə sahib olmuşdu.
Başqa sözlə, böyük musiqiyə gələndən sonra bəstəçiliyin bütün forma və janrlarında bacarığını sınamağa cəhd etmiş Tofiq Bakıxanov baletə üz tutanda bu sənət, yaşı az olsa da, Azərbaycan musiqisində oturuşmuş istiqamətlərdən biri sayılırdı.
Və Tofiq Bakıxanov Azərbaycan baletinin tərcümeyi-halına öz ilkini əlavə etdi. Birinci baletini – “Xəzər balladası”nı yazdı və bununla da Azərbaycanın ilk birpərdəli baleti dünyaya gəldi.
Başqalarında vardı, bizdə yox idi və bu əsərlə həm də Azərbaycan musiqisində təzə bir ənənə yarandı – birpərdəli balet ənənəsi. 
İllər keçəcək, qısa ömrünün son, nisbətən qayğısız, səksəkəsiz parçasını Azərbaycanda yaşamış, Mərdəkanda keçirdiyi aylar boyunca yurdumuza və xalqımıza qəlbən vurulmuş, Bakıya hərarətli misralar həsr etmiş, yaradıcılığının ən parlaq səhifələrindən olan “Fars motivləri”ni də elə Abşeron axşamlarının həzinliyində qələmə almış rus şairi Sergey Yeseninin məhz həmin şeirlər silsiləsindən ilhamlanaraq 1976-cı ildə Tofiq Bakıxanov “Şərq poeması”, 1991-ci ildə dahi Nizaminin “Sirlər xəzinəsi”nin əlvan və müdrik dünyasının təsiri ilə “Xeyir və Şər” adlı daha bir baletini bəstələyəcək.
Lakin Tofiq Bakıxanovun açdığı yol, yaratdığı dəblə elə həmin onillər ərzində müxtəlif yaş nəsillərinə mənsub digər neçə Azərbaycan bəstəkarı da birpərdəli baletlərini yaradacaq.
Fəqət insan kimi, hər əsərin də öz taleyi olur. Hər bir əsərin də elə adam sayaq bəxtlisi, bəxtsizi var. “Xəzər balladası” Xalq artisti Tofiq Bakıxanovun bütün əsərləri arasında işi ən avand gətirəni, ayağı ən yüngül olanıdır – desək, yanılmarıq.
Əsərin fərdi məziyyətləri öz yerində, “Xəzər balladası”na Əlahəzrət Təsadüf də çox kömək etdi! 
Konservatoriyanı bitirdikdən az sonra Tofiq Bakıxanov bir neçə başqa gənc həmkarı ilə birlikdə həm dincəlmək, həm yaradıcılıqla məşğul olmaqçün Moskva ətrafındakı Yaradıcılıq evinə göndərilibmiş. Vaxtı boş keçirmir, tələbəlikdən sonrakı ilk böyük əsərini, ikinci simfoniyasını yazır. 
SSRİ Bəstəkarlar İttifaqında əsəri dinləyirlər, bəyənirlər, dərhal müqavilə bağlayırlar, qonorar da ödəyirlər və üstəlik, Ümumittifaq Radiosunun Böyük Simfonik Orkestrinin ifasında lentə də alırlar.
Bakıya qayıdan kimi Tofiq sevincək bu əhvalatı müəllimi Qara Qarayevə danışır və ustada artıq tələbəlikdən sonra müstəqil olaraq yazdığı ilk əsərinin lentini də səsləndirir.
Yetirmələrinin yaradıcılığında ən diqqətəlayiq cəhətləri son dərəcə həssaslıq və dəqiqliklə tutaraq, onlara qabiliyyətlərinə, istedadlarına uyğun olaraq, məhz hansı istiqamətdə işləməyin lazım gəldiyi barədə verdiyi tövsiyə və məsləhətlərdə misilsiz olan Qara Əbülfəz oğlu bu dəfə də tam hədəfə vuran bir təklif edir: “Tofiq, sənin bu simfoniyandan balet iyi gəlir. Bir qüvvəni sına”. 
Vaxt sübut edəcək ki, həmişəki kimi, yenə haqlıymış Qara müəllim!
İş elə gətirir ki, bir neçə ay sonra Azərbaycanda Özbəkistanın Ədəbiyyat və İncəsənət Günləri keçirilir. 
Həyatında birinci dəfə dənizin qoynundakı bu əfsanəyə bənzəyən şəhəri görən, neftçilərin söhbətlərini dinləyən, gündəlik həyatlarını yaxından müşahidə edən Tofiq Bakıxanov şəhərə qayıdan kimi təəssüratlarını qohumu, şair Səyavuş Məmmədzadə ilə bölüşür, bu mövzuda bir balet librettosu yazmasını xahiş edir.
Səyavuş onu ləngitmir və ilhama gəlmiş Tofiq də “Xəzər balladası” baletini çox keçmədən yazıb bitirir.
Bütün bunları mənə yaddaşı saat kimi dəqiq işləyən Tofiq Bakıxanov 2018-ci ilin may günlərində, 88 yaşındaykən danışır, o vaxt yazılan əsərin indiyədək səhnədən enmədiyini gizlətmədiyi bir iftixar hissi ilə çatdırır. 
Əlbəttə ki, müəllifin öz əsərinin belə uzunömürlüyüylə fəxr etməyə haqqı var!
Bütün XX yüzil boyu neft də, Xəzər də Azərbaycan sənət adamlarının yaradıcılığına həmişə çox məhrəm mövzular olub.
Neftçi olmaq, bu peşənin yaxşı ustasına çevrilmək çətindir, ömrünü Xəzərə bağlamaq, dənizçi olmaq da sadə iş deyil. Lakin ikiqat, üçqat çətin mətləb eyni anda həm neftçi, həm dənizçi olmaq, dəniz neftçisi taleyi yaşamaqdır. Dəniz neftçisi olmaqçün gərək dənizi də, neftçiliyi də xüsusi bir məhəbbətlə sevəsən! Həm də mütləq bir az fanatik olasan! Həm də hökmən içərində gərək nəbz kimi bir şairanəlik də döyünə! Həm də gərək qorxmaz, cəsarətli, qəhrəmanlıq göstərməyə daxilən hazır olasan!
Heyrətli cazibəsi ilə daim cəsur insanları özünə doğru çəkmiş dəniz neftçiliyi elə sənət adamlarımızı da həmişə cəlb etmişdir. XX yüzilin böyük Azərbaycan rəssamlarının, heykəltəraşlarının, ədiblərinin, kino xadimlərinin, musiqiçilərinin əksərinin yaradıcılığında bu mövzu yer alır və Azərbaycan mədəniyyətinin bir silsiləyə çevrilmiş yaşayan örnəkləri elə Xəzər neftçilərinin rəşadətli əməyi və macəralı həyat yolundan bəhs edir. Mehdi Hüseynin “Abşeron” romanı, kinorejissorlar Lətif Səfərovun “Bəxtiyar”, Ağarza Quliyevin “Qara daşlar”, Roman Karmen, İmran Qasımov, Cavanşir Məmmədovun “Xəzər neftçiləri haqqında dastan”, Arif Nərimanbəyovun “İnsan məskən salır”, Həsən Seyidbəylinin “Möcüzələr adası” filmləri, Böyükağa Mirzəzadənin “Xəzər neftçiləri”, Tahir Salahovun “Növbədən qayıdanlar”, Tofiq Cavadovun “Neftçilər” tabloları, heykəltəraşlar Ömər Eldarovun, Mirələsgər Mirqasımovun, Məmmədnicat Salahovun və neçə-neçə başqasının bu mövzudakı kompozisiyaları və Azərbaycan bəstəkarlarının sayıb qurtarmaq olmayan bir-birindən eşidimli neçə gözəl nəğməsinə bütün başqa sənət məziyyətlərindən savayı bir romantiklik xasdır ki, Tofiq Bakıxanovun “Xəzər balladası”nda da həmin ruh əvvəldən sonacan duyulmaqdadır.
Bu əsərin səciyyəvi və həm də yeni yanaşma tərzini ifadə edən cəhətlərindən biri də o idi ki, səhnədə yalnız neftçi surətləri görünmürdü.
Onsuz da afişadakı xəsis dəqiqləşdirmələr anladırdı ki, “Xəzər balladası”nda cəmi 7 neftçi surəti var.
İlk tamaşada R.Zeynalov, T.Məmmədov, R.Arifulin, Q.Dolnakov, A.Polonski, K.Ryumin dənizin hər şıltağına tab gətirərək Xəzərin təkindən “qara qızıl” çıxaran cəsur neftçilər idilər. Səhnədəki ifaçılarsa çox idi axı!
O tamaşa ilə bağlı “hansı rolu oynayırdın” sualını cavablandırarkən T.Məmmədova, L.Pavlin, V.Tarasova, T.Şirəliyeva eyni cavabı verə bilirdilər. Çünki onlar hamısı birgə bircə surəti yaradırdılar. Onlar Neft idilər! 
Y.Əlikişizadə, S.Feyzullayeva, S.Burdakova, O.Pavlova… isə gah Xəzri olurdular, gah Gilavar, gah Dəniz olurdular, gah şahə qalxan Alov.
Və bir də vardı qağayılar... Üfüqə qovuşurmuş kimi nəhayətsiz, sonsuz görünən dənizin qırçın ləpələrinə qonacaq qədər sulara yaxınlaşan, sonra yenidən qanadlarını geniş açaraq səmaya pərvaz edən, qayğısız-qayğısız süzən qağayılar.
Tofiq Bakıxanovun məharəti bunda idi ki, gözlərini yumub dinləyəcək olsan, həmin obrazları elə görürsənmiş kimi sənin təsəvvüründə canlandıracaq çox duyumlu musiqi bəstələmişdi, görüntünü musiqi dili ilə inandırıcı şəkildə əyaniləşdirməyi bacarmışdı.
“Xəzər balladası”nın quruluşçuları baletmeysterlər Rəfiqə Axundova və Maqsud Məmmədov eyni çətin vəzifəni rəqslərin vasitəsilə istedadla həll etmişdilər.
Tamaşaya bədii tərtibat vermiş İzzət Seyidova əlvan dekorasiyalara çox uymayaraq xəsis rənglərin və dəqiq tapılmış detalların, fondakı əngin dənizin vasitəsilə bu təəssüratı bir qədər də tamamlayır, dolğunlaşdırırdı. 
1968-ci ilin başlanğıcında “Xəzər balladası” Bakıda uğurla ifa edildikdən bir qədər sonra yalnız musiqi tariximizdə deyil, bütövlükdə mədəniyyət həyatımızda, bir az da geniş götürsək, ictimai-siyasi gerçəkliyimizdə o dövr üçün büsbütün gözlənilməz, qeyri-adi olan fərəhli hadisə baş verir.
1969-cu ilin fevralında Parisdəki “Şanz Elize” teatrının direktoru Jan Roben, Fransaya sovet balet artistlərinin qastrolunun təşkili ilə məşğul olan, Paris Ədəbiyyat və Sənət Agentliyinin impressariosu Andre Tomazo və Monte-Karlo baletinin bədii rəhbəri Yuliy Alqarov Bakıya gəlirlər.
Paytaxtımıza yetişənəcən onlar Sovet İttifaqının digər respublikalarında da olmuş, orada da Opera və Balet teatrlarında milli balet nümunələrinə tamaşa etmişdilər. Məqsəd Parisdə keçiriləcək VII Beynəlxalq Xoreoqrafiya Festivalına sovet baletini təmsil və təqdim edəcək ən yaxşı nümunələri və ifaçıları seçmək idi.
“Xəzər balladası”nı seyr edib dinləyən kimi “hə” deyirlər. 
Daha iki əsər də seçilir: Fərəc Qarayevin “Qobustan kölgələri”, bir də Rauf Hacıyevin “Azərbaycan süitası”.
Azərbaycan balet truppasına Moskva və Leninqrad (indi Sankt-Peterburq) teatrlarından bir neçə ifaçı əlavə edərək gücləndirilmiş heyətlə hər üç baleti festivalın proqramına daxil edirlər.
Təsəvvür edin sovet zamanlarını, sərhədlərin “dəmir pərdəli” çağlarını, xaricə get-gəllərin nadir, əcnəbi səhnələrdə əsər nümayiş etdirməyin hər sənətkar üçün sıradan olmayan hadisəyə və təbii ki, xoşbəxtliyə çevrildiyi əyyamları.
Son 20 ilə yaxın müddətdə az qala hər ayda bir-iki dəfə səfər etdiyim Parisə mənim yolum ilk dəfə 1995-ci ilin Novruz günləri ərəfəsində düşmüşdü.
Artıq nə SSRİ vardı, nə qapalı sərhədlər – müstəqil idik. Bununla belə, Paris mənzərələrinin, Paris ab-havasının həsrəti içərimizdə o qədər çox idi ki, xatırlayıram, mərhum istedadlı jurnalist dostum İbrahim Şükürovla Parisdəki birinci gecəmizdə səhərədək yatmadıq, küçə-küçə, xiyaban-xiyaban gəzib-dolaşdıq...
İndi siz göz önünə gətirin 1969-cu ilin dekabrını! Və nə az, nə çox – bir aylıq Fransa turnesini!
O nümayəndə heyətinin tərkibindəkilərdən biri, hadisələrin canlı şahidi, filosof təbiətli dahi bəstəkar Qara Qarayev Azərbaycan baletinin Parisdəki uğurundan bəhs edərkən bunu bütövlükdə Azərbaycan mədəniyyətinin dolğun, bitkin mənzərəsinin avropalılara təqdim edilməsi kimi dəyərləndirirdi.
Oğlu Fərəc Qarayevin “Qobustan kölgələri” və tələbəsi Tofiq Bakıxanovun “Xəzər balladası” baletlərinə işarəylə həmin həqiqəti belə təsdiqləyirdi: “Tələbkar Paris tamaşaçıları qarşısında sanki qısa şəkildə xalqımızın tarixi – qədim Qobustandan başlamış Neft Daşlarına kimi inkişaf dövrü canlandı”.
Vurğulamaya bilmirəm. Sovet dövrü, dəmir pərdə ardındaydıq. 
Və Fransanın məşhur “Le Monde” qəzeti “Xəzər balladası”na qiymət verir: “Bu əsər həqiqətən dəniz neftçilərinin həyatından bəhs edən bir himndir”.
Bu bircə cümlənin sevinci bəstəkarın Parisdən Bakıya təyyarə ilə deyil, elə özünün quş kimi qanad açıb uçmasına yetərli idi!
Parisin dillər əzbəri, əbədi turist məskəni Yelisey Çöllərindəki min yerli və həmin axşam insanla ləbələb dolu “Şanz Elize” Teatrında Azərbaycan balet ustalarının ilk çıxışı dekabrın 1-də axşam saat 9-da başlanmışdı.
Parislə Bakının vaxt fərqi 3 saatdır. Deməli, tamaşa başlananda bizdə artıq gecə 12 imiş.
Və dekabrın 2-də Bakıda, o zaman respublikanın əsas qəzeti olan “Kommunist”də “Paris alqışlayır. Paris valeh olur” adlı məqalə dərc edilmişdi.
Ölkələr arasındakı vaxt fərqini, həmin dövrün məhdud xarici rabitə imkanlarını və sərt yerli nəşriyyat şərtlərini nəzərə alsaq, bu heyrətli dərəcədə operativ dərcetmə yalnız redaksiya işçilərinin fədakarlığı sayəsində mümkünləşmişdi.
Söz yox, SSRİ-nin baş informasiya ruporu TASS (SİTA) elə gecə ilə sovet sənətkarlarının zəfəri barədə xəbəri hazırlamışdı və Bakıdan gedən nümayəndə heyətinin sırasında mətbuat işçiləri də vardı. Lakin tamaşa Bakı vaxtı ilə gecə 3 radələrində bitmişdi. O vaxtlar da xariclə fövrən telefon əlaqəsi yaratmaq asan deyildi. 
Xatirimdədir ki, vətəndaşlar Bakıdan xariclə telefonla danışa bilməkçün sifariş edib 1-2 gün gözləməli idilər. Həmin 1-2 günün də hansı saatında səni birləşdirəcəkləri son anacan naməlum qalırdı. 
Səhər, ya günorta, yaxud gecənin bir aləmi telefonun çalına bilərdi ki, sizi birləşdiririk, danışın. Yəni sifariş vermişdinsə, işini-gücünü atıb 1-2 gün telefonun yanında keşik çəkməliydin.
İşə bu sayaq can yandırmaq şakəri, fədakar vətənpərvər ovqat, ölkənin uğurları naminə öz imkanı çərçivəsində azacıq da olsa xidmət göstərməyi şərəf sayaraq, hər çətinliyə dözmək qeyrəti bir daha qayıtmağını heç vəchlə istəmədiyimiz, ancaq ucdantutma hər şeyi də pis olmayan sovet gerçəkliyinin öyrənilməli, əxz edilməli, yaşadılmalı keyfiyyətlərindəndir ki, təəssüflər olsun, indi bu sarıdan xeyli korluq çəkirik.
Xalq şairi Süleyman Rüstəm də neçə-neçə başqaları kimi, həmin məqaləni oxumuşdu, sevinmişdi. Lakin sadəcə sevinməmişdi, riqqətə gəlmişdi və elə həyəcanlanmışdı ki, öz etiraf etdiyi kimi, cuşa gələrək həyatında ilk dəfə Azərbaycandan Fransaya teleqram göndərmişdi, truppanı, köhnə dostlarını bu misilsiz nailiyyət münasibətilə ürəkdən təbrik etmişdi.
Süleyman Rüstəm öz azərbaycanlımız idi, vətənpərvər bir şəxs idi, uğur Azərbaycanınkı idi və onun fərəhi, köksünə sığmayan iftixarı, daşan şadlığı anlaşılandır.
Amma bizim balet ustalarını birinci dəfə seyr edən, onlara qədər dünyanın çox məşhur balet ustalarını alqışlamış fransız da elə təxminən şair Süleyman kimi ilhama gəlmişdi axı! 
Tamaşadan sonra “Le Monde” qəzetində “Xəzər balladası” haqqında təəssüratlarını bölüşən Alin Jakob görmüş və duymuş olduqlarını şairanə bir dillə belə yekunlaşdırırdı: “Od püskürən əjdahalarla mübarizə apararaq qalib gələn quş qanadlı atlıların xələfi olan qəhrəman neftçiləri vəsf edən ilhamlı əsər...”
SSRİ-də – bu dövlətin ömrünün lap bitəcəyində də, əvvəlki onillərdə də Ermənistana və Azərbaycana münasibət, onların və bunların imtiyazları tam fərqli idi. Ermənilər həmişə Kremlə bir köynək yaxın olmuşdular. Və onların xaricə çıxışları da bizə nisbətən sovet dönəmində daha az maneəli idi. İçəridəkilər öz yerində, təbii ki, erməni lobbisi bu işlərə kənardan öz köməyini də, təsirini də göstərirdi.
Parisdə bizim köhnə mühacirətin son ən sanballı təmsilçilərindən olan Qədir Süleyman (10 oktyabr 1917, İrəvan – 17 sentyabr 2014, Paris) mənə Fransa ermənilərinin Anastas Mikoyanla bağlı etiraflarını söyləmişdi. 
Sən demə, Kremldə həmişə yüksək vəzifələr tutmuş (məşhur bir lətifədə deyildiyi kimi, Vladimir İliç Lenin zamanından Leonid İliç Brejnev dövrünədək – “İnfarkt, iflic görmədən – İliçdən İliçəcən”) bu qoca qurd hər Parisə gələrkən oradakı erməni mühacirlərlə hökmən görüşürmüş, Sovet İttifaqı ilə əlaqədar müəyyən məsələlərinin həllində yardımlarını da əsirgəmirmiş. 
Və 1969-cu ilin noyabrında erməni rəqqasları və müğənnilərinin Fransa boyu uzunmüddətli qastrolu yenicə başa çatıbmış. Təbii ki, ermənilərlə dolu olan Fransada lobbinin əliylə Ermənistandan gələnlərin hər şəhərə gedişi, hər konserti ətrafında nə qədər desən təbliğat da aparılırmış, hay-küy də yaradılırmış.
İndi, 1969-cu ilin dekabrında tale bizimçün də gözlənilmədən belə bir imkanı açmışdı. 
Bütün bunlar da ona görə belə alınmışdı ki, seçimi fransızlar özləri etmişdilər. İxtiyar Moskvada olsaydı, inanmıram ki, onlar Azərbaycan baletinə belə səxavətlə iltifat göstərəydilər.
Dekabrın əvvəlindən başlanan bu qastrollar 35 gün çəkir və yeni ilin əvvəllərində başa çatır.
Festivaldan sonra baletimiz Fransanın ayrı-ayrı şəhərlərinə yola düşür, tamaşalar, Amyen, Bezanson, Dijon, Le Krezo, Eks-Provans, Monpelye, Nansi, Soşoda, eləcə də Monte-Karloda, Lüksemburqda davam edir. 
Şansa fikir verin ki, Tofiq Bakıxanovun yenicə bəstələnmiş, Vətənində də təzəcə səhnəyə çıxmış baleti qısa müddətdə Fransada düz 30 dəfə uğurla nümayiş etdirilir. Fransa qəzetləri ay boyu tərif dolu məqalələr dərc edirlər.
Bunlar hamısı unudulmamalı, şanlı tarixçələrdir. Doğrudur, müxtəlif şəhərlərdəki qastrol konsertlərində Qara Qarayevin “Yeddi gözəl”indən də, “Leyli və Məcnun”undan da, Pyotr İliç Çaykovskinin “Sonalar gölü”ndən də, Dmitri Şostakoviçin “Xanım və xuliqan”ından da parçalar oynanılırdı. Amma festivalın proqramında rəsmən yer alan yalnız üç Azərbaycan bəstəkarının baletləri olmuşdu.
O vaxt VII Ümumdünya Festivalını diqqətlə izləmiş tanınmış sənətkar, Paris Operasının aparıcı balerinası İvett Şovire heyranlıqla söyləmişdi: “Çox gözəl məktəb, əla ifaçılar, çox maraqlı quruluş!”
Və bu valeh sətirlər artıq Azərbaycanın yox, bütün sovet operasının nailiyyəti kimi Moskvada çıxan ən nüfuzlu iki ölkə qəzetindən birində – “İzvestiya”da da əksini tapmışdı (7 dekabr, 1969).
Sanki darısqal, havası kəsif otağın pəncərələri, qapıları taybatay açılır, saf, ətirli yaz havası, gur işıq seli dolur içəri. Azadlığın, asudəliyin, genişliyin, sən olmağın, millət olmağın dadını, rayihəsini bütün əsəb tellərinlə duyursan.
Həmin məqaləni yazanda, yol təəssüratlarını isti-isti bölüşəndə Anar cavan oğlandı, 32 yaşı vardı. İndi 80-i arxada qoyub. Dindir, yarım əsr əvvəlki həmin anlarının duyğularını, yaşantılarını yenə elə həminki riqqətlə, şövqlə bölüşəcək.
Son illərdə Parisə hər gedişimdə görüşdüyüm, mənə illər boyu mühacirətimizin çox hekayətlərini söyləmiş, çox arxivlərini bağışlamış Qədir Süleyman nağıl eləyirdi ki, Azərbaycan baletinin Fransa səfəri həyatımızı dəyişdi. 
“İnanmırdıq ki, bir də haçansa Vətəni görərik. Vətən özü Parisə gəlmişdi. Elə bil buzlar ərimişdi, tilsim sınmışdı. Biletlər çox baha idi. Amma kim idi qiymətə baxan! Bütün tamaşalara gəlirdik. Əllərimiz yorulana qədər əl çalırdıq... Sonra yol açıldı. Çox keçmədən Niyazi də gəldi Parisə”.
Qədir dayı Azərbaycan baletinin Paris səfəri əsnasında Rauf Hacıyevlə yaxından tanış olmuşdu.
Rauf müəllim Zərdabi nəsli ilə bağlı idi. Əlimərdan bəy Topçubaşovun həyat yoldaşı Pəri xanım Məlikova isə Zərdabinin qızı idi. Balet gələndə hələ Əlimərdan bəyin oğlu, Sorbon Universitetinin professoru Ələkbər bəy sağ idi.
Qədir dayı xatırlayırdı: “Rauf qorxa-qorxa olsa da, onunla görüşdü. Niyazinin gəlişləri mütəmadiləşəndən sonra isə vəziyyət dəyişdi. Heydər Əliyev Niyaziyə demişdi ki, dəvət elə, gəlsinlər, heç bir problem olmayacaq. Ələkbər bəy də istəyirdi gəlsin Bakıya. Amma ömür vəfa etmədi. 
...Öz yaşı 90-a çathaçatda olan ata – Tofiq Bakıxanov – 50-sini başa vuran balasının – “Xəzər balladası”nın – ayaqları üstə möhkəm dayandığını, yenə səhnədə olduğunu görərək qürrələnir, bu əziz övladının 1-2 yaşı olanda atdığı qədəmlərə necə sevinirdisə onun indiki uğurlu addımlarına da elə o təhər fərəhlənir, həmin səbəbdən də nə ruhdan və kökdən düşür, nə qocalır. 
...Bir zamanlar musiqişünas professor Elmira Abbasova Tofiq Bakıxanovun “Xəzər balladası”nı “balet-novella”, “balet-poema” adlandırmışdı.
Ömrünün yarım əsrini başa vurmuş, bəxtiyar səhnə həyatının altıncı onilini başlamış “Xəzər balladası” yalnız məzmunu, musiqisi, siqləti ilə deyil, elə taleyi, yaşadığı hadisələr, insanlarla dolu tərcümeyi-halıyla da həm novellaya bənzəyir, həm şeirə, poemaya oxşayır, həm də maraqlı bir hekayətə.
Arzumdur ki, bu novella, bu şeir, bu nəğmə, bu hekayət elə beləcə hələ çox illər davam etsin.
"Bu gün – 2018-ci il iyunun 28-də Vətəndən uzaqlarda, 18 il mütəmadi gedib-gələndən sonra mənə Bakı qədər doğmalaşmış Strasburqda səhər saatlarında saytları, sosial şəbəkəni “vərələyərkən” ani olaraq gözlərim tanış bir simanı tutdu və sevindim.
İndiki şəkli deyidi, cavanlıq fotosu idi. 
Həmişəki kimi şux, gümrah, çöhrəsi işıqlı, həmişəki kimi təpədən-dırnağa silahlı – fotoaparatın biri əlində, biri boynundan, biri çiynindən asılı!
Heç bu fotonun böyür-başındakı müşaiyət yazılarını oxumadan tez-tələsik köçürüb atdım kompüterimin – bilgisayarımın hər an göz qabağında olan işçi lövhəsinə.
Və təzədən internetdə rastıma çıxmış o səhifəyə nəzər yetirib əziz dostumun gənclik şəklinin nə münasibətlə burada yerləşdirilməsi ilə maraqlananda son dərəcə məyus oldum.
Əziz Yaşarı itirmişdik...
Azərbaycan fotoqraflarının ağsaqqallarından, fotojurnalistikamızın patriarxlarından olan Yaşar Xəlilov vəfat edibmiş...
Az qala bütün ömrü uzunu – ilk yeniyetməlik illərindən başlayaraq fotoaparat əlindən düşməyən, yarım əsrdən artıq müddətdə peşəkar fotoqraf kimi həyatın anlarını, ömür qırpımlarını tutub saxlayan, şəkilləşdirən, əbədiləşdirən, tarixləşdirən Yaşar Xəlilovu əcəl bir an içində əlimizdən almışdı.
Görkəmli diplomatımız, milli mədəniyyətimiz və tariximizin canıyanan təəssübkeşi, son illəri Moskvada yaşayan Ramiz Abutalıbov zəng vurmuşdu ki, bir neçə həftəliyə Bakıya gəlmişəm.
Görüşdük və axşamlardan birində şam edirdik, söz hərlənib-fırlanıb 1995-ci ilin martındakı Fransa səfərimizin üstünə gəlib çıxdı.
O vaxt Fransa prezident seçkiləri ərəfəsində idi, Parisdə bu münasibətlə keçirilən tərəfdarlar yığmaq tədbirlərindən birini ozamankı baş nazir təşkil etmişdi. Müxtəlif ölkələrin baş nazirləri, bir sıra məşhur ictimai-siyasi xadimlər dəvət edilmişdi.
Unudulmaz Heydər Əliyev həmin tədbirə Azərbaycan adından Xarici İşlər Naziri Həsən Həsənovun getməyini məsləhət bilmişdi.
Ramiz Abutalob o zaman Xarici İşlər Nazirliyimizdə xüsusi tapşırıqlar üzrə səfir idi.
Nazir Həsən Həsənov bu səfərin təfərrüatlarını işıqlandırmaq üçün özü ilə məni, “Bakinski raboçi”dən İbrahim Şükürovu və məşhur fotorepartyor Yaşar Xəlilovu götürmüşdü.
Həmin qısa səfəri Ramiz müəllim bizimçün yetərincə dolu etməyə müvəffəq oldu.
O, Parisdə özünü suda balıq kimi hiss edirdi.
Zəngin UNESCO təcrübəsi, köhnə mühacirətçilərin təxminən hamısını yaxşı tanıması (həm də yalnız Azərbaycan mühacirətinin deyil, rus və digər xalqların da tanınmış mühacirləri ilə mütəmadi əlaqələrinin varlığı), Parisdə torpağa tapşırılmış məşhur soydaşlarımızın hər birinin məzarının harada olmağından xəbərdarlığı, həm də gözəllər gözəli Parisi küçə-küçə, bina-bina yaxşı tanıması bizə imkan vermişdi ki, 3-4 gün ərzində onun bələdçiliyi ilə, yalan olmasın, belə qabil müşayətçisiz heç 1 aya görmədiklərimizi göz yaddaşımıza yazaq.
Həmin 1995-ci il səfərimizin hafizədən silinməyən təəssüratlarını yada salmışdıq və Ramiz müəllim qəfilcə Yaşarı soruşmuşdu.
“Sağ-salamatdır”, – demişdim. 
“Elə 2-3 gün qabaq şəhərdə, işə çatarkən, Nizami muzeyinin yanında rastlaşdım onunla. 84-ü keçib, 85-in içindfdir. Ancaq maşallah ,yaşına görə kifayət qədər qıvraqdır”.
O gün Yaşar müəllimlə rastalaşmışkən elə yadigar şəkil də çəkdirdik. 
Yoldan ötən gənclərdən birinə telefonumu verib xahiş etdim, o da ricamızı candərdi deyil, xeyli həvəslə yerinə yetirdiyindən, sadəcə düyməni basmayıb yaxşı kadr alınması üçün çalışdığından demişdim ki, dostum, biləsiniz, siz bu dəqiqə tarixi iş görürsünüz. Ömrü boyu başqalarının şəklini çəkmiş, Azərbaycanın ən məşhur foqtoqraflarından birinin şfotosunun müəllifi siz olursunuz.
Telefonumda həmin kadrları tapıb Ramiz müəllimə də göstərmişdim ki, köhnə dostumuz Yaşar Xəlilovun canının hələ yetərincə sulu olmasını əyani şəkildə görsün.
Qismət deyilmiş!..
Ramiz müəllimlə təbii ki, görüşəcəyik, amma Yaşarsız.
Həmin axşam Yaşar artıq haqqındakı ürəyimizdə, yadddaşımızda həmişəlik qalacaq xatirələriylə bizimlə olacaq!
Yay imtahan sessiyasını yenicə başa vurmuşduq. 
Elə Universitetə daxil olduğum ilk aylardan o zamanlar çox məşhur olan “Bakı” axşam qəzetiylə əməkdaşlığa başlamışdım.
Növbəti yazı tapşırığı almaq üçün redaksiyaya gəlmişdim.
Şəhər xəbərləri şöbsəsinin müdiri Çingiz Hacıyev dedi ki, Nabranda yaxşı bir turizm tədbiri keçiriləcək.
Azneft meydanından min 1 nömrəli trolleybusa, get Bayıl dairəsinəcən.Üzbəüzdə böyük park var. Orda Azər Dünyamalıyevi soruş, Bakı Turizm idarəsinin rəhbəridir.
Getdim, görüşdük və elə həmin axşam da avtobusla Nabrana yola düşdük.
Yaşar Xəlilovun o vaxtacan “Neftçi”nin oyunlarından çəkdiyi cazibədar fotoları görmüşdüm, özü ilə ilk dəfə burda görüşüb-tanış oldum.
Tədbir həqiqətən son dərəcə maraqlı idi. “Atam, anam və mən” adlı bu turist idman yarışmasında özümüzünkülərlə yanaşı Sovet İttifaqının müxtəlif şəhərlərindən gəlmiş çoxlu ailə iştirak edirdi.
Bir neçə gün sonra “Bakı” qəzetində dərc edilən “Meşənin dənizlə qovuşduğu” yerdə adlı məqaləm foto ilə verilmişdi. 
Yaşar Xəlilovun çəkdiyi şəkillə. 
Beləcə, əməkdaşlığımız və dostluğumuz başlandı.
Baxmayaraq ki, aramızda böyük yaş fərqi vardı, Yaşar müəllim səmimiyyəti, mehribanlığı ilə ünsiyyətimizdə maneəyə çevrilə biləcək bu məsafəni ilk təmas dəqiqələrindən yox etməyi bacarmışdı.
İndi 1972-ci ildən 46 il keçir.
Bu illər ərzində həyatımın ən doğma, ən əziz adamlarının demək olar ki, əksərini itirmişəm.
Yaşar Xəlilov mənimçün həm də ömrümün o qayıtmaz illərinin canlı bir parçası demək idi.
Ona görə bu ayrılıq qəlbimi ikiqat sıyırır!..
Son görüşümüzdə də səhhətindən ciddi gileylənməmişdi. Bircə son vaxtlar qan təzyiqinin ara-sıra onu narahat etməsini söyləmişdi.
...Azərbaycan milli foto sənətinin tarixində Yaşar Xəlilovun adı ayrıca bir mərhələdir. 
Çünki Yaşarın əsərlərində də sükut yoxdur. 
Ondan bizə yadigar qalan istənilən fotonu götürün. 
Hamısında xüsusi bir dinamika, sürət, qaynayan həyat, canatma var.
Yaşar fotoqraflığını idman fotorepartyoru kimi baçlamışdı.
İdmanı həyatının axırınacan da qəlbən sevdi, gəncliyindən ta fəal sənətdə olduğu axır illərəcən idman istiqaməti yaradıcılığında sabit yerini qorudu.
Təsadüfi deyildi ki, ona sovet dövründə hər idman jurnalisti və fotorafına nəsib olmayan bir nadir rekorda imza atmaq da nəsib olmuşdu. 
Yaşar Sovet İttifaqı Teleqraf Agentliyinin müxbir qrupunun tərkibində 5 Olimpiya Oyunlarında – Münxen, Monreal, Moskva, Los-Anceles və Seul olimpiadalarında çəkilişlər aparmışdı, hər biri ilə fəxr etdiyi bir-birindən dəyərli fotolar qalereyası yarada bilmişdi.
O həm uşaqları çəkirdi, həm ən ali siyasi tədbirləri, həm idman yarışlarını, həm ədəbi, mədəni, elmi həyatın seçilmişlərini.
Əlbəttə, Azərbaycanın baş teleqraf agentliyinin fotomüxbiri olması bir tərəfdən elə universal olmağı tələb edirdi. Lakin onunla yanaşı başqaları da vardı axı! Yaşar onların hamısından seçilirdi. 
Yəni Heydər Əliyev kimi dövlətçilik nəhəngi, fotonu sevən və bilən, hər kadrı həssaslıqla duyan, ifrat dərəcədə tələbkar bir şəxsiyyət Yaşar Xəlilovu bəyənirdisə, ölkə daxilində və xarici səfərlərdə onu öz yanında görməyi arzulayırdısa, bu qiymətdir, göstəricidir.
Yeni müstəqillik dönəmində Heydər Əliyevin xarici ölkələrə səfərlərində Yaşar Xəlilov usanmadan işləyərdi, artıq yaşının az olmamasına baxmayaraq bir idmançı qıvraqlığı ilə hərəkət edərdi.
Dövlətin bir nömrəli şəxsinin fotoqrafı olmaq, sadə məsələ deyil.
Mən o səfərlərin xeylisində bütün bunları ən yaxın məsafədən müşahidə etmək imkanına malik olmuşam.
Dalbadal neçə mühüm görüş keçirilərdi. 
Qayda budur ki, fotoqraf görüşün keçiriləcəyi yerə hər dəfə hamıdan əvvəl yetişməli, sonra da həmin görüş bitincə digər görüşün baş tutacağı məkana hamıdan əvvəl çata bilməkçün sadəcə sürətlə addımlamamlı, çox zaman qaçmalı idi.
Xatırlayıram 1995-ci ildə Birləşmiş Millətlər Təşkilatının 50 illiyi bayram edilərkən Azərbaycan Prezidentini görüş otağına daxil olub salamlaşarkən lentə ala bilməkçün liftə bel balamayaraq mərtəbələr arasındakı yolu pillələri 3-3, 4-4 adlayaraq irəli şığıyan fədakar Yaşar Xəlilovu! 
Tükü-tükdən seçən, hər incəliyi sezən unudulmaz Heydər Əliyev bunları görürdü, belə iş tərzindən məmnun idi, çünki işdə fədakarlıq onun özünün də bütün var olduğu müddətcə ən ali keyfiyyətlərindən biri idi.
...Xarici səfərlərə yola düşərkən mən çox zaman hava limanına Yaşar müəllimlə gedib onunla da qayıdardım.
Çünki o hava limanına öz maşını ilə gələr və dayanacaqda saxlardı.
Təyyardənə enən kimi də dərhal öz maşınına oturub birbaşa ... evinə yox, laboratoriyaya baş alardı ki, mühüm siyasi səfərə aid fotoların əks olunduğu lentləri aşkarlasın, fotoları çap etsin.
İndi hər şey asanlaşıb. Dünyanın istənilən nöqtəsindən istənilən fotonu internet qanadında göndərirsən, saniyələr ötməmiş lap qəzetin səhifəsinə qoyula bilir. 
Yaşarın sənətdə, jurnalistikada olduğu günlərdə isə bunlar əlçatmaz arzu, fantastika kimi idi.
Texniki məhdudiyyətlərin əngəllədiyi operativliyi Yaşar Xəlilov kimi peşəsinə qəlbən vurğun, yüksək peşəkar olanlar məhz işə fədakarcasına can yandırmaqla yarada bilirdilər.
...İdman və siyasət fotoqraflığı ilk növbədə operativlik və dinamizim deməkdir.
Başqa sözlə, sənin bədii kadrlar qurmaq və tutmaq imkanın məhduddur.
Bəzən heç ürəyin istəyən kimi babat bir nöqtə taparaq şəkil çəkmək imkanın belə olmur.
Amma mütləq çəkməlisən və nəticəni də təcili ortaya qoymalısan.
Yaşarın yüksək peşəkarlığının bir sübutu da budur ki, ona ən dar macalda, iki daş arasında olanda belə bədii, təsirli, effektli anları əbədiləşdirmək xoşbəxtliyi də nəsib olub.
Və bu yerdə “xoşbəxtlik” sözünü elə gəlişi gözəl təşbih kimi qəbul etməyin.
Əsl sənətkar üçün xoşbəxtlik üzdən xırda görünən, amma fəlsəfəsi dərin olan belə ayrıntıların qovuşmasından yaranır.
...Yaşar Xəlilovu mənim nəzərimdə ucaldan və tarixi yükü olan bir ayrı cəhət də odur ki, bu qiymətli Azərbaycan sənətkarı XX əsrin sovet onillərində foto mühitimizdə sözü keçən, nüfuzu yüksək olan, arxalı, əhatəsi geniş və soyadları bizdən olmayanların arasında bütün qısqanclıqlara, kəskin rəqabətə, müqavimətlətə rəğmən inadla və büdrəmədən irəliləməyi, özünü təsdiq etməyi, parlamağı, uğurlar qazana-qazana ən birincilər sırasında yer almağı bacarmışdı. 
Mətbuatın gücünü həssaslıqla duyan və böyük siyasətində həmin gücdən ustalıqla yararlanan rəhmətlik Ulu Öndərlə səfərlərdə adətən sabit jurnalist dəstəsi olardı.
İndi yaddaşımda fotolar sayrışır.
Yalnız Yaşarın çəkdikləru yox, həmin səfərlərd əsnasında başqalarının çəkdiyi və Yaşarla birlikdə olan fotolarımız.
O fotolardan bir neçəsində üçümüz birgəyik.
İndi Azərtaca uğurla, ləyaqatələ, yüksək peşəkarlıqla rəhbərlik edən dostum Aslan Aslanov, əziz Yaşarımız və mən.
Yaşar üçün Azərtac doğma bir ünvün idi.
Və mən arzulayıram ki, Aslan həm dostumuzun xatirəsinə borcumuzun ifadəsi kimi, həm də foto tariximizin dəyərli bir xadiminin yaradıcılığının salnaməsi olaraq “Yaşar Xəlilov albomu”nun buraxılması nəcibliyini boynuna çəksin.
Bu həm onun öz ömrünün tarixçəsi olacaq, həm də istedadlı fotoraf və jurnalist Yaşar Xəlilovun içərisindən keçib gəldiyi onillərin qoynundakı Azərbaycanın tarixi.
Ömür bitdi. 
Dah heç vaxt əziz Yaşara sevimli Bakısına, Azərbaycana, ona məhrəm olanlara, bu işıqlı dünyaya gülümsər gözləri ilə baxmaq qismət olmayacaq.
Amma o elə bir irs yadigar qoyub gedib ki, bundan sonra çox-çox onillər, bəlkə də yüzillər boyu biz yurdumuza və onun tarixində qalan insanlara Yaşar Xəlilovun gözləri ilə baxmalı olacağıq.
Gözlər baxırsa, demək yaşayır!
Həmişə yaşayacaq Yaşarın adını ata-anası elə əvvəldən düz qoyubmış!
Rafael Hüseynov
28 iyun, 2018, Strasburq"
"Çağdaş Azərbaycan şərqşünaslığının patriarxlarından olan professor Xəlil Yusiflinin yaşının üstünə daha bir yaş gəlir.
İstəkli Xəlil müəllimin doğum gününü təbrik edir, ona hələ uzun illər davam edəcək sağlam, gümrah, əli qələmli, bəhrəli ömür arzulayıram!
Xəlil müəllim varlığı ilə Gəncənin elm mühitinə sanbal gətirən qiymətli bir alimdir. 
Xəlil müəllimin bu gün də onillər öncəki kimi həvəs və ilhamla şərqşünaslıq cəbhəmizdə külüng çalmasını, yeni araşdırmalar aparmasını, təzə tərcümələr etməsini gördürkcə qəlbən fərəhlənir, sevinir, həm də qüssələnirəm. 
Qiymətli bir qafilənin yaraq tökümü nə acı ki, tez başlandı və qəfilcə dərin boşluq yarandı. 
Təəssüf hissi ilə bu gün şərqşünaslığımızdakı seçkinlərin azlığı barədə düşünür, orta əsrlər ədəbiyytaımızı və mədəniyyətimizi araşdıranlar sarıdan necə narahatedici bir qıtlığın ortya çıxmasının fikrini çəkirəm. 
Axı belə deyildi!
Bizim 1950, 60, 70-ci illərdə çox güclü şərqçünaslarımız yetişmişdi. 
Bu elm sahəsinə müstəsna diqqət yetirilən o vaxtkı Covet İttifaqında Azərbaycanın rəyi ilə hesablaşılan, səviyyəsinə etibar göstərilən, mənəm-mənəm deməyə qadir üstün bir şərqşünaslıq məktəbi vardı! 
Bir-birindən ötkəm, bir-birinin bəhsinə daha artıq zəhmətə qatlaşmağa, daha ciddi və mükəmməl araşdırmalar aparmağa, daha dəyərli kitablar nəşr etdirməyə çalışan parlaq alimlər. 
Mən hələ Əbdülkərim Əlizadə, Əkrəm Cəfər, Yusif Ziya Şirvani, Rəhim Sultanov, Mübariz Əlizadə, Həmid Araslı... kimi köhnə nəsil klassiklərimizi demirəm. 
1960-70-80-ci illərin şərqşünaslıq elmi meydanında Rüstəm və Qəzənfər Əliyevlər, Əbülfəz Rəhimov və Tahir Məhərrəmov, Ağamir Quliyev və Əli Abbasov, Azadə Rüstəmova və Abbasəli Sarovlu, Əlyar Səfərli və Xəlil Yusifov... və neçə-neçə digərləri qaynar fəaliyyətdəydilər. 
Mən Gəncədə Xəlil Yusifli və Sabir Əliyev kimi püxtə, kəlamı cilalı, qənaətləri mötəbər şərqşünaslarımızın varlığıilə ifixar duyurdum. 
Xəlil müəllim böyük elm yolunu dahi Nizaminin tədqiqi ilə başlamışdı, onillərdir ki, elə əvvəlki sədaqəti ilə həmin müqəddəs, şərəfli, son dərəcə çətin və məsuliyyətli yoldadır.
Xəlil Yusifli yarım əsr əvvəl Nizamişünaslıqda kəsərli sözünü deyən xeyli yaxşı ailimimizdən biri idi.
İndi Xəlil səviyyəli, Nizaminin müdrik söz və fikir aləminə hürküsüz, inamla, bələdliklə, ali peşəkarlıqla daxil olmağa hazır, Nizamini ən müxtəlif həmlələrdən layiqli şəkildə qoruya biləcək, Nizami haqqında Nizamiyə və müasir dünya elmi tələblərinə yaraşan biçimdə əsərlər doğurmaq iqtidarında olan neçə nəfər şərqşünasımız, Nizamiçimiz var?
Ona görə də Xəlil müəllim bu gün mənimçün ikiqat, üçqat, beşqat əzizdir. 
Həm özü olaraq, həm də o unudulmaz silahdaşlarının, məsləkdaşlarının yadigarı, onların üslubunu, səliqəsini, zabitəsini şərqşünaslığmızda qoruyub saxlayan əsl təbərrik alim kimi. 
Daxili təmizliyi, saflığı, təmənnasızlığı, fədakarlığı, insanlığı və böyük alimliyi ilə Xəlil Yusifli əziz Gəncəmizin işığını, şəfqətini artıranlardandır.
Builki ad günü hələ sıradan olanlardandır. Sağlıq olsun, 2 il sonra 85 yaşınızın bayramını ağsaqqallığınızla bir Nizami ocağında -- Bakıda, Nizami muzeyində konfransla başlayıb digər Nizami ocağında, gözəl Gəncədə bir qədər də təntənəli başa vurarıq!
Çoxdankı söhbətdir. 
Fikrimdə aylı-ulduzlu asiman var bu gecə,
Qəlbimdə körpə quzutək bir ümman var bu gecə.
…Araza axma desəm mən, inan, axmaz bu gecə
Şimşəyə çaxma desəm mən, inan, çaxmaz bu gecə
Neyçin olmadın de, ey yar, mənə həmdəm bu gecə?
Akif İslamzadə bu mahnının ilk ifaçısı deyildi. Yeni mahnı qəlbəyatan bir yapışıqda oxunmuşdu, radioda, televiziyada tez-tez səslənirdi və artıq bir neçə müğənninin repertuarında yer alırdı.
Və günlərin birində Akif İslamzadə də bu mahnını oxudu. 
Yeni mahnı qıtlığı yox idi, 1980-ci illərin əvvəllərində Emin Sabitoğlu da, Oqtay Kazımov da, Elza İbrahimova da, Adil Bəbirov da, Oqtay Rəcəbov da… digərləri də yetərincə fəal idilər, yazıb-yaradırdılar və müğənnilərin başqasının artıq uğurla ifa etdiyi mahnıdansa yeni bəstələnmişlərə müraciət imkanı geniş idi.
Aramızdakı söhbətlərdə yox, efirdə, verilişdə və həmin müsahibə də lent yazısında qalmaqdadır.
Cavab vermişdi ki, Zeynal Xəlilin kitabını vərəqləyirdim, artıq mahnıya çevrilmiş həmin şeirə rast gəldim. Sərlövhədən sonra yazılmışdı: “Füzulini oxuyarkən”.
Şairin bu qeydi Akifi tutur və mahnını da məhz Zeynal Xəlil misralarına Füzulinin eşq düşüncələrini qataraq ifa edir.
Baxmayaraq ki, musiqi həmin musiqi, sözlər həmin sözlər idi.
Akifin gecəsi ayrı gecə idi…
Və nədirsə indi mənim də ürəyimdən keçdi ki, 2018-ci ilin avqustun 7-dən 8-nə keçən gecəsinin yarısında növbəti yuvarlaq ad gününün astanasında dayanan dostumuz Akif İslamzadə haqqında bir para düşüncələrimi bölüşüm.
Düz 70 il əvvəl bu saatlardamı, ya bir az sonramı, amma hər halda artıq başlanmış olan bu gün içərisində, 1948-ci ilin 8 avqustunda unudulmaz Sara xanım Qədimova övladını dünyaya gətirməyə hazırlaşırdı.
Uşaq doğmaq nə qədər ağır iş olsa da, hər halda Sara xanım bir qadın olaraq təbiətən buna hazır idi, balasını 9 ay bətnində daşımaqla bu yolun əziyyətini də dadmış, ana olmağın ağrısını da çəkmiş, sevincini də duymuşdu.
“Birinci dəfə gəlirdi” deyimi sizə yöndəmsiz görünməsin.
Çünki Allah bu uşağa ayrı bir işıq bağışladığından onun daha sonralar dünyaya ikinci dəfə, üçüncü dəfə... neçənci dəfə də gəlməsi labüd idi.
Onu hətta heç birimizin olmayacağı gələcək zamanların içərisində də həmişə yaşadacaq solmaz oxularının hər birinin yarandığı gün, saat əslində Akifin hər dəfə yenidən dünyaya, həyata gəlməsi, təzə təvəllüdü idi.
O, 32 ildir ki, tək özü üçün oxuyur.
32 ildir ki, onun ifasında bizim eşitdiyimiz qabaqkı oxularıdır – köhnə lent yazıları...
Amma dünyaya oxumaq təyinatı ilə ezam edilən oxumaya bilməz və 32 ildir ki, Akif ürəyində oxuyur, yuxularında oxuyur və təbii ki, bizim dönə-dönə eşitidyimiz və doymadıqlarımızdan fərqli oxuyur.
Həm bir az biz eşidənlərə bənzəyən, amma həm də mütləq onlardan fərqlənən bir biçimdə oxuyur.
Ola bilsin ki, oxuduqlarının arasında heç son 30 ildən artıq müddətdə yaranan mahnılar yoxdur. 
Çünki bu axır onillərdə say hesabı bəlkə də əvvəlki dövrlərin hamısında yarananalrın tolusundan da çox mahnılar qoşulsa da, aralarında uzun müddət yaşamalıları lap azdır. 
Barmaqla sayılacaq qədər az!
Lakin axı Akifin hətta ən məlum, dönə-dönə oxunmuş mahnıları da tam yeni duyum və görüm bucağından təqdim etmək qeyri-adliyi də vardı.
Ola bilsin ki, bu son yeyin, qatmaqarışıq, nəsillərin, dəyərlərin dəyişdiyi onillərdə yaranmış və zahirən çox da cazibəli olamyan mahnıları da Akif oxumaqda davam etsəydi, elə canlandıracaqdı ki, dəfələrlə eşidib sən deyən əhəmiyyət vermərdiyimiz ayrı-ayrı mahnılar da bizi valeh edəcəkdi.
Kim bilir, kim bilir?!.
“Belə olsaydı, filan cür olardı” yozumu tarixin bəyənmədiyi və təqdir etmədiyi əsaslandırma üsuludur.
Mən gümana yox, olana arxalanıb fərz edirəm.
Emin Sabitoğlu Nigar Rəfibəylinin sözlərinə “Neyləyim”i 1960-cı illərdə bəstələmişdi, Gülağa Məmmədov həmin mahnını oxumuşdu, ansamblın müşayiəti ilə lentə də alınmışdı.
Azərbaycan Radiosunun səs xəzinəsində o lent qalır və 1960-70-ci illərdə Gülağanın efirə gedən konsertlərində də dəfələrlə səsləndirilib.
Hansınızın yadında qalıb, hansınızı diksindirib?
Heç birinizin xatirində deyil.
Belə əminliklə yazıram ona görə ki, çox illər öncə Azərbaycan radiosunun fonotekasında həmin mahnı ilə rastlaşıb tələsik bir maraqla dərhal dinləyəndən sonra görmüşdüm ki, bu yaşı az olmayan mahnıdan və ifadan xəbərsizmişəm. 
Yəni hətta eşitmişəmsə belə, yanından ötmüşəmmiş, yaddaşıma köçürməmişəmmiş.
Məşədi İbadın “Tarix-i Nadir” söhbəti olmasın – bir belə musiqi içərisində ola-ola mən bilməyəndə adi dinləyici hardan biləydi.
Lakin artıq 1980-lərin lap başlanğıcında, Nigar xanımın bu dünyayala əbədi ayrılıq astanasında olduğu çağlarda həmin mahnını Akif İslamzadə oxudu və büsbütün təkrarsız bir gözəllik aləmi ilə üz-üzə qaldıq.
Sonra neçələri hətta Akifin boğazlarını, xallarını təkaralayaraq oxumağa cəhd etdi.
O cürə alınmdaı.
Təxminən Akiflə eyni vaxtlarda estradamıza gəlmiş və eyni illərin sevilən müğənnilərindən olmuş, bal kimi şirin səsi birbaşa ruha axan və nə acı ki, insafsızca erkən itirdiyimiz dostumuz Hüseynağa Hadıyevə bir toy məclisində Akifin oxuduğu mahnını ifa etməsi sifariş veriləndə xahiş edənlərin qəlbinə dəymədən çox tutarlı bir səbəb gətirərək imtina etmişdi. 
Hüseynağa bir tərəfdən Akif İslamzadə yaradıcılığına rəğbəti və qiymətini əks etdirən, digər yandan da yüksək təvazönün və alicənab peşəkarlığın ifadəsi olan sözlər demişdi: “Axı Akifdən aldığınız ləzzəti mən sizə verə bilməyəcəyəm!”.
Akif 1970-ci illərin əvvəllərində Rəşid Behbudovun Mahnı Teatrında oxumağa başlayanda, ilk xarici səfərlərinə çıxanda mən tələbə idim. 
1976-cı ildə isə yenə tələbə ola-ola artıq mən Azərbaycan Radiosunda 2 il idi ki “Axşam görüşləri” verilişini hazırlayırdım və həmin il Akif İslamzadə Televiziya və Radio Verilişləri Komitəsində Tofiq Əhmədovun rəhbərlik etdiyi orkestrdə solist kimi fəaliyyətə başlamışdı.
Akif haqqında hazırladığım ilk veriliş, onunla radiodakı ən birinci müsahibəmiz də elə həmin rubrika altında səslənmişdi.
O vaxt hələ Akifin vur-tut 2-3 lent yazısı vardı və zənnimcə, bu onun Azərbaycan dinləyicisinə bir veriliş çərçivəsində ilk təqdimatı idi.
İllər ötdü və hamı inandı ki, həqiqətən bu adı, bu səsi, bu ifanı yadda saxlamağa, sevməyə dəyərmiş!
Bir çox məşhur mahnıların üstündə də onların səs möhürü.
Akif İslamzadə gəldi və heç kəsə bənzəmədi.
Elə lap ilk yazılarından olan, ona qədər min dəfələrlə oxunmuş “Aman ovçu”nu heç kəsə oxşamayan, qulaqların alışmadığı, amma həm də son dərəcə çağdaş və əyənimli təsir bağışlayan bir şəkildə ifa etməsi ilə anlatdı və bəyan etdi ki, gəlmişəm, məni qəbul etməyə, məni sevməyə hazır olun.
Geniş dinləyici kütləsi onu sevdi, həmin məhəbbət və rəğbət bu gün də davam edir və maraqlısı odur ki, müasiri olan zirvə sənətkarlar da Akifi elə əvvəldən tanıdılar(!), yolunu təzə başlayan gənc kimi deyil, sənətkar(!) olaraq etiraf etdilər.
Akif 38 yaşına qədər oxuya bildi.
Möhlət bu qədər imiş.
Bu gözəlliyin yeni bəhrələrindən zövq almaqçün ayrılmış zamanımız bu qədərmiş.
...1987-ci il idi, Akif artıq 1 il idi ki, səsini itirmişdi. 
Mənim Hüseyn Cavid haqqındakı “Vaxtdan uca” kitabım yeni çadan çıxmışdı.
Bir axşam o kitab münasibətiylə Akifin böyük qardaşı, Tibb Universitetinin müəllimi professor Faiq İslamzadə bizə qonaqlıq verirdi.
İllər irəlilədikcə Akif bu səs itkisinə asta-asta alışdı, taleyi ilə barışdı. Amma o vaxt hər şey hələ lap təzə-təzə olduğuna görə sarsıntı, həyacan, nigaranlıq dəhşətli dərəcədə çox idi.
O günlərdə bir dəfə Akif mənə söylədi ki, qorxuram dəli olam.
Niyəsini soruşdum.
Dedi ki, o qədər fikir eləyirəm, bir də ayılıram ki, özüm özümlə danışıram.
Zarafata saldım ki, bu lap əladır. Axmaq adamla, səviyyəsizlərlə danışmaqdansa, özünlə nə qədər çox danışsan, o qədər yaxşıdır.
Gülüşdük, sonralar Akif bu sözümü tez-tez iqtibas gətirərdi.
1987-ci ilin həmin o birgə əyləşdiyimiz, yeyib-içdiyimiz, zahirən əyləndiyimiz, amma hamımızın içərimizdə Akifə görə bir dərin narahatlığın, səksəkənin çırpındığı çağlarda (Moskvada hətta o vaxt ona boğazında xərçəng olması hökmünü də vermişdilər) bir düşüncəmi də dilə gətirmişdim və aradan çox illər ötsə də, həmin qənaətimdə qalıram.
Musiqi mənə görə Allahın dilidir, Pərvərdigarın özünüifadə yollarından biridir.
Ona görə bunca ilahi təbiətli, bunca ümumbəşəridir.
O vaxt Akiflə bu inamımı bölüşmüşdüm ki, insanla Tanrı arasında sirr var. Yardılışın sirri, Allahın varlığının sirri, Ruhun sirri.
Ruh nə olan sehrdirsə, Allah hətta istəkli elçisi Məhəmməd Peyğəmbərə də buyurub ki, səndən ruh haqqında soruşulanda de ki, mənə bu barədə çox bilgi verilməyib.
Bunlar elə sirlərdir ki, onu sağlar bilə bilməz. 
Və həmin andaca şahid aradan götürülür, ömür bitir.
Və indiyədək Ordan – həyatdan o yana nə aləmlər olduğundan bu taya sirr gətirən, Ali Məxfiliyi açan bircə nəfərə belə rast gəlinməyib.
Və olmayacaq da! 
Olsa, bütövlükdə həyat, dünya özü bitər.
(Bu gəzişmələrim qocafəndi fəlsəfəçilik sayılmasın. Oxşar düşüncələri məndən min qat ağıllı bir çoxları da daha əvvəllərdə ürəklərindən keçiriblər.
İndi 970 yaşındadır və onu bu sinnində diri saxlayan bir GÜC də misilsiz rübailəridir. Dünya insanının dilindən düşməyən o dördlüklər sırasının əvvəlində başqa bir çox rübailərdən fərqli olaraq Xəyyamın qələmindən çıxması adətən tərəddüd doğurmayan bu şeir gəlir:
Əsrar-e əzəlra nə to dani yo nə mən,
Vin hərf-e moəmma nə to xani yo, nə mən.
Həst əz pəs-e pərde qoftequ-ye mən o to,
Çon pərdə bər oftəd nə to mani yo, nə mən.
Qulağınızda bu rübainin əslindəki ahəng itməsin deyə sətri yox, bədii tərcüməsini edirəm:
Əzəlin sirri nədir? Bilməyirik nə sən, nə mən,
Sanasan pərdə dalındandı bizim söhbətimiz,
Elə ki pərdə gedər, yox olarıq biz də həmən.
Ali Gizlinə, Açılmaz Mübhəmə lap çathaçatda Son yetişir!).
Bəlkə Akif də getməliymiş, amma Allah onu səsinə bağışlayıb?!
Bəlkə Akif oxusu ilə, səsi ilə elə əsrarəngiz bir qata çatmağa, Xudanın musiqidəki dilinin bizlərə bilinməz elə qatına çatmağa yaxın imiş ki, ora yasaq ərazidir, bəni- adəmin ola yolu qapalıdır?
Mərhəmətli Allah o anacan yaratdığı gözəlliklərə görə Akifin canına dəyməyib, səsini alıb. 
Bu ehtimalımı Akifə 31 il əvvəl, onun ömrünün 40-cı ilinin ilk aylarında demişdim, “yaşa, ömürdən, hər yeni gündən zövq al” söyləmişdim və indi 70-nin tamam olduğu gündə də təkrarlayıram.
Bu düşüncənin həqiqətinə inansan, yaşamaq nəinki asanlaşır, hətta ömrü məmnunluqla, dilində şükrlərlə davam etdirirsən. 
...Dünya möcüzələrlə dolu dünyadır, dünyanın, insanın özü elə möcüzədir.
1970-80-ci illərdə Üzeyir Hacıbəyli adına Azərbaycan Dövlət konservatoriyasında işləyirdi, kafedra müdiri idi. 
Konservartoriya işləməsi səbəbsiz deildi. Çünki o filoloq olmaqdan savayı, həm də musiqiçi idi. Uşaqlıq, yeniyetməlik illərində son dərəcə şaqraq, məlahətli səsi olan müğənni imiş və hər kəs onu sabahın ən üstün xanəndələrindən, müğənnilərindən biri kimi təsəvvür edirmiş. Lakin deyilənə görə kimsə paxıllıqdanmı, düşmənçilikdənmi, ona sürmə içirtmişdi, gül kimi səsi batmışdı. Ona görə də üz tutmuşdu ədəbiyyata. Ancaq musiqidən də biryolluq ayrılmamışdı, vaxtaşırı ayrı-ayrı nəşrlərdə muğam sənətimiz, ifaçılığın çeşidli problemləri ilə bağlı məqalələrlə ilə çıxış edirdi.
1981-ci ildə Arif müəllimlə onun gənclik səsi haqqında söhbət edirdik və qayıtdım ki, heyif, valınız, lent yazınız qalmayıb, çox istərdim biləm oxu yolunuz, üslubunuz necə olub.
Gülümsünərək bir etiraf etdi. 
Söylədi ki, bir neçə ildir səsi açılıb, oxuya da bilər, amma artıq artıq gecdir, yaş o yaş deyil. 
Neçə gün onu yola gətirməkçün inadlı təzyiqlər göstərdim ki, axı kim deyir çıxın konsertlər verin. 
Radionun səsyazma evində vaxt alım, studiyada yer götürüm, oxularınızdan yazaq, qalsın.
Arif müəllimin yaxşı tar çalmağı da vardı. 
Qızı fortepianoda çaldı, Arif müəllim həm bir neçə parça muğam, həm mahnılar ifa etdi. 
Nə qədər gözəl, nə qədər şirin! Valeh oldum!
Yazdıq, veriliş hazırladım.
Danışıqlarımızı da oxuları, çalğıları bəzədi.
Çoxdandır ki, Arif müəllim həyatda yoxdur, lakin həmin yadigar səslər qalır.
Allahın işlərini nə bilmək olar!
Bəlkə ən ağlasığmaz olan da baş verdi, bəlkə elə günlərin birində Akif də etiraf etdi ki, səsim açılıb, amma artıq gecdir, oxumağım düz olmaz.
Və bəlkə bu şaddan şad xəbəri eşidincə mən də Akifi vadar etdim ki, hamı üçün yox, elə lap cavanlıq vaxtlarında, türk estradasının məşhur mahnılarını ən yaxın dostlar arasında oxuduğu sayaq özümüzçün oxusun, yazaq, qalsın...
Nə bilmək olar, nə bilmək olar!..
YAŞIN MÜBARƏK AKİF!
“Sağ ol!” deyişinin bütün mənalarında!
""Sağ ol"" isə həm ""var ol"" deməkdir, həm ""sağlam ömür sür"" anlamındadır, həm də minnətdarlıqdır.
Bir sözlə - YAŞA!
8 avqust, 2018"
"Yaxın adamı neçə il dindirməsən o dönüb yad ola bilər? 
Doğma bir kəsin halından nə müddət xəbər tutmasan, ona neçə əsr laqeyd qalsan izləri, soraqları itər?
Nəbzi məhəbbətlə vuran, misralarında istəkli bir insandan ayrılığın xiffəti, təzə görüşə səbirsiz ümid, könlünü verdiyi gözəli bütün gözəllərdən daha gözəl saymaq kimi sadəlövh, amma qəti inam çırpınan bu şeirdəki duyğulara solmayan təzəlik, köhnəlməzlik xasdırsa da, bu parça, əslində, xeyli qocadır.
Şirvanın hansısa aylı-ulduzlu bir yuxusuz gecəsində bu qəzəl böyük şairimiz Fələkinin qələmində doğulub.
Rüxün zülfün, ləbin çeşmin, xət ü xalın sənin, dildar
Mənə qismət qəmin dərdin, nəsibim hicrinin dağı,
Başım küllü, ürək yanmış, əlim bomboş, gözüm ağlar.
Könüldə canda, ey yarım, yükün bu bitməz hicranın,
Gözümdən nur, bədəndən qan, gedib şadlıq, solub ilham,
Oçağdan ki, cüda düşdük, məni möhnət edibdir xar.

XII yüzildə. Azərbaycan ədəbiyyatı və mədəniyyətinin qızıl dövründə. O zamanda ki, Nizami Gəncəvi, Xaqani Şirvani, Məhsəti Gəncəvi kimi parlaq şeir günəşlərinin dörd bir yanında neçə-neçə nəhəng ulduz bərq vururdu – Nizam Təbrizi, Qasım Gəncəvi, Mücirəddin Beyləqani, Qivami Mütərrizi, Qiyasəddin Şirvani, Nərgizi Marağayi…
Nə etməli ki, dahilər əsrinin övladı olmağın istedad sahiblərinə belə soyuqluğu da qaçılmazdır. Səni sən edən də həmin dövr olur, səndən nəyisə əsirgəyən də həmin çağ.
Bəs dövr dəyişəndən, vaxtın sonrakı yüksəklərindən böyüklükləri aydınca seziləndən sonra niyə bu qəbil ulduzların öz mühitlərində yetərincə almadıqları qiymət yenə onlardan əsirgənib?
Var-dövlət bol olanda onu çöləmi tökərlər, ona biganəmi baxarlar? Axı Allah israfçılığı, bərəkətin qədrini bilməməyi günah sayır! 
Uşaqlığımızda bizi öyrətmişdilər ki, gördün yerə çörək tikəsi düşüb, dərhal götür, öp, gözünə sürt, sonra hündür bir yerə qoy. Bunu uşaqlıq illəri İkinci dünya müharibəsinin qəhətliyi əyyamlarına təsadüf etmiş, bir doyumluq çörək tapmayanda jmıx da yeməyə vadar qalmış, dualarında “Tanrı heç kəsi əppəklə imtahana çəkməsin” alxışı əskik olmayan valideynlərimiz öyrətmişdi bizə. 
Babalardan miras qalan Sözümüz də belədir. O Sözü və həmin Sözü Yaratmışları da əzizləməli, ağırlamalıyıq. Diqqətdən iraq düşənlərini gözümüzün üstünə, bağrımızın başına qaldırmalıyıq.
Qəmilə dərdə yar oldum, vəfadarımdan ayrıldım.
Mən ondan ayrılan dəmdə dözərdim möhnətə, dərdə,
Bu gün yalnız dözümdən yox, bütün varımdan ayrıldım.
Bu şeir də Fələki Şirvanidən saxlancdır.
Əsli farscadır. Bu və eləcə də Fələkinin əlimizə natamam halda gəlib çatmış ədəbi yatırının, demək olar ki, hamısı o çağın işlək şeir dili farscadadır. 
1941-ci ildə Nizaminin anadan olmasının 800 illiyinin təntənəylə qeyd ediləcəyi ərəfələrdə görülən savab işlərdən biri də bu olur ki, gəncəli dahinin müasiri olmuş azərbaycanlı şairlərin də əsərlərindən ibarət bir toplu buraxılması nəzərdə tutulur. Elə həmin çərçivədə ilk dəfə olaraq Əbül-Üla Gəncəvinin, Qivami Mütərrizinin, İzzəddin Şirvaninin, Mücirəddin Beyləqaninin… əlyazmalara qısılıb uyuyan şeirləri ana dilimizə çevrilir və xalqla görüşə gəlir. Fələki onlardan biriydi. 1940-cı ildə Fələkini ilk dindirib onu dilimizdə danışdıran Əliağa Vahid olmuşdu. Vur-tut 5-6 kiçik parça. Mənbələrsə Fələkinin zəngin bir ədəbi mirası olduğunu təsdiqləyir. 
Məşhur söz sərrafı və təzkirəçi Şəmsəddin Sami bəy 1896-cı ildə İstanbulda nəşr edilmiş “Qamus ul-əlam”ında Fələkinin mükəmməl bir “Divan”ının varlığından xəbər verirdi. Ondan düz 200 il əvvəlsə – 1696-cı ildə fransız araşdırıcısı M.D`Erbelo “Şərq kitabxanası, yaxud universal lüğət” ünvanlı kitabında Fələki irsinin 14 min beyt olduğuna şəhadət verirdi.
İndiyəcən dünyanın əlyazma xəzinələrində həmin irsin axtarışına çıxmamışıq. Pərakəndə yox, məqsədyönlü, səmtlənmiş ciddi arama niyyətindən söz gedir. Axtarsaydıq, tapardıq. Amma hər halda şairin bugünə bəlli olan 2 min beyt civarındakı irsi də ayrıca bir kitab ola bilərdi. Ə.Vahidin 1940-cı ildə etdiyi bir neçə tərcümədən sonra təzədən Fələkiyə qayıtmaq, onun yadigarlarını ayrıca bir şeir məcmuəsinə çevirərək hamınınkı etmək yada düşməyib.
1981-ci ildə Azərbaycan televiziyasında Fələkiylə bağlı veriliş hazırlayırdım. Xanəndə Hacıbaba Hüseynovdan xahiş elədim ki, muğam üstündə bir-iki şeir oxusun. Amma Vahiddə cəmi bircə qəzəlin bütöv tərcüməsi vardı, qalanlar yarımçıq parçalardı. Hacıbaba ustadın təkidiylə daha 2 qəzəli onun muğam üstündə oxuması, bir neçə rübai və qəsidəni isə aktyorların səsləndirməsi üçün çevirdim. Tarzən Sərvər İbrahimovun, kamançaçı Elman Bədəlovun müşayiətilə həmin qəzəlləri Hacıbaba müəllim özünəməxsus məlahətlə ifa etdi. Heyif ki, ovaxtkı bir çox başqa verilişlər kimi, bu veriliş də canlı yayımlandığından, fondda qalmadı. Amma dostlar mənim xahişimlə verilişin səsini ev maqnitofonuna yazmışdılar və o lenti dəyərli yadigar kimi indi də saxlayır, hərdən ləzzət, həm də itirdiyimiz sənətçiləri həsrətlə anaraq dinləyirəm. 
Və həmin çəkilişdən 10 il sonra o hadisəni Hacıbaba müəllim gözlənilməz bir məkanda ustadına hesabat verirmiş kimi yada salmışdı. Hacıbaba Hüseynov haqqında Azərbaycantelefilmin xətti ilə “Ocaq başı” filmini çəkirdik. Epizodlardan biri Şamaxıda Seyid Əzimin qəbri üstündə lentə alınırdı. O çəkiliş anınacan 70 yaşlı Hacıbaba ustad ömrü boyu Bakıdan, Abşerondan kənara çıxmamışdı (necə ki, 70-ə yetişənəcən filarmoniya səhnəsinə də yolu kilidli olmuşdu) və nə qədər qəribə olsa da, Şamaxıya gəlişi həyatındakı ilk uzun və uzaq səfəri idi (sonra yol açıldı elə bil, tezliklə Kərbəlaya da getdi, Fransada da oldu…).
Pərəstiş etdiyi, müqəddəs bildiyi Seyid Əzimin məzarına çatan kimi ətrafındakı böyük dəstə adamı – çəkilişçiləri, yol yoldaşlarını, rayonda ona qoşulmuş həvəskarları büsbütün unudaraq Hacıbaba müəllim öz dünyasına qapıldı, əvvəlcə əzan verdi, sonra ustadıyla diri adamla söhbət edirmiş təki danışmağa başladı, minnətdarlıq etdi, “sənin qəzəllərini oxuyub, sənin çörəyini yeyirəm” deyərək halallıq istədi, hamımızı duyğulandıran, riqqətə gətirən sözlərinin içində Fələkinin də adını çəkdi: “Ağa, yəqin elə səninlə bu məzarlıqda yatan həmşəhərlin Fələkini mən 10 il əvvəl ilk dəfə tanıdım, ilk dəfə oxudum, elə bildim heç kim onu tanımır, amma sənin “Təzkirə”ni açanda gördüm ona “mövlana” deyirsən”, gördüm şeirlərini yığmısan, gördüm ona necə yüksək qiymət verirsən, ağladım. Camaat bizə “ustad” deyir, sən bilənin yüzdə birini bilmirikmiş, sən qiymət verdiklərinin çoxundan bixəbərikmiş. Cahilliyimizi bağışla, ağa”.
Muğam sənətimizin son klassiki Hacıbaba Hüseynov 4-cü sinfə qədər təhsil almışdı. Amma fitrətən ona töhfə edilmiş daxili zənginlik, oxuyub-öyrənmək yanğısı sayəsində çox biliklərə vaqif olmuşdu və artıq ömrün ixtiyar çağında qüdrətli bir şairimizi tanımalı olub vaxtında tanımadığı üçün keçirdiyi xəcalət hissini etiraf edirdi, bu bilməzliyinə görə öz vicdanı və mənəvi müəllimi qarşısında üzrxahlıq edirdi.
Mən günahı tanımayanlarda yox, tanıtmalı olanlarda görürəm.
Fələki haqqında indiyəcən yazılmış əsərlərin ən əhəmiyyətlisi 1929-cu ildə ortaya çıxıb. 1929-cu ildən sonra ondan yaxşısını yaza bilməmişiksə, bunun özü çox pisdir. Məsələnin daha qəmli tərəfi odur ki, həmin kitab Bakıda yox, Londonda nəşr edilib və əsəri azərbaycanlı yox, Hadi Həsən adlı bir əcnəbi alim meydana gətirib. Azərbaycanın, Şamaxının üzünü görməmiş həmin xarici alim Hadi Həsən 1929-cu ildəki “Fələki Şirvaninin dövrü, həyatı və əsərləri” adlı ikicildliyindən sonra 1950-ci ildə şairin yeni əldə etdiyi nadir bir “Divan”ı barəsində tədqiqatını, 1958-ci ildə isə Fələki irsi ilə bağlı təzə müşahidə və kəşflərini əhatə edən yazılarını elmi dövriyyəyə gətirir.
1967-ci ildə Tehranda Taheri Şəhab Fələkinin 30 qəsidə, 1 həbsiyyə, 3 tərkibbənd, 10 qəzəl tikəsi, 10 rübai, 7 qitə və daha 4 kiçik mənzumədən ibarət farsca “Divan”ını buraxır. Bunun da hamısı deyil, lap yarısı tərcümə edilsəydi, azərbaycanlıların kitab rəflərində ayrıca Fələki də olardı. Edilməyib. Belə hiss olunur ki, hələ heç növbədə də deyil.
1980-ci illərdə Fələkidən etdiyim tərcümələrə indi bu yazı üçün daha bir neçəsini artırdım. Lakin bununla yara sağalmır axı.
Canan eləməz əsla, əsla eləməz canan,
Şadan ürəyim bir dəm, bir dəm ürəyim şadan.
Hicranı yaxar qəlbi, qəlbi yaxar hicranı,
Yüz can gətirər vəsli, vəsli gətirər yüz can.
Dərman dilərəm ondan, ondan dilərəm dərman.
Gülşən bəzənər ondan, ondan bəzənər gülşən,
İnsan bu sayaq olmaz, olmaz bu sayaq insan.
Fələkinin çılğın ruhu bu musiqili, hər misrasının yarıdan sonra sözlərin əks sıralanması ilə xüsusi ahəng yaratdığı qəzəldə aşkarca sezilməkdədir. 
XV əsr təzkirəçisi Dövlətşah Səmərqəndi xəbər verir ki, Fələkinin “Divan”ını Teymurləngin nəvəsi, hökmdarlığından savayı həm də astronom, ensiklopedik biliklərə malik alim olmuş Uluq bəyə (1394-1449) təqdim edəndə şeirləri oxuyub bəyəndi, amma təəccübünü də gizlətmədi: “Qəribə təxəllüsü var. Yaxşı bir şey vəd edən əlamət yoxdur bu təxəllüsdə”.
Fələkinin yaşayışından, taleyindən xəbərsiz ola-ola dərin Uluq bəy şairin gödək ömrünün çalxantılarını onun şeirləri ilə ilk ünsiyyətdəncə tuta bilmişdi.
İş ondadır ki, şairin təxəllüsünü eşidənlərin ilk ağlına gələn “fələk” sözünün “səma, göy” mənası olur. Ancaq “fələk” kəlməsinin başqa anlamları da var. Orta çağ Şərq mədrəsələrində tənbəl, ya dəcəl şagirdləri cəzalandıranda ayaqlarını falaqqaya salıb döydükləri çubuğa da “fələk” deyirdilər.
“Fələk” sözünün bir açması da “gəmi” deməkdir.
Amma Fələki bu təxəllüsü ömrünün sonrakı acılarını irəlicədən duyaraq qəbul etməmişdi.
Əmin Əhməd Razinin “Həft iqlim”, Lütfəli bəy Azərin “Atəşkədə”, Rzaqulu xan Hidayətin “Məcmə ül-füsəha” və digər təzkirələrdən damla-damla toplanan bilgiləri qovuşduranda şairin kimliyi bəlli olur: adı Məhəmməd Mömin, ləqəbi Nəcməddin, künyəsi Əbu-n-Nizam, təxəllüsü Fələki. 
O, 1126-cı ildə dünyaya gəlmiş, 1165-də vəfat etmişdir.
Təxəllüsü ilə bağlı təzkirələrin anlatdığı budur ki, yeniyetmə ikən bir münəccim qızına bənd olur, qızı tez-tez görməyin xatirinə həmin alimə şagird durur. Sevda baş tutmasa da, şairə bu təxəllüs yadigar qalır. Nücum elmində əldə etdiyi mükəmməl biliklər əsasında isə, yenə qaynaqların təsdiqinə görə, xüsusi risalə də yazır. Öz şeirlərinin verdiyi işarələrə və orta əsr salnaməçilərinin çatdırdığı məlumatlara görə, Fələki yalnız nücuma –astrologiyaya deyil, dövrünün daha 9 elminə kamil şəkildə bələdmiş.
Bir-birini təkrarlayan bir çox mənbələr, o sıradan ilklərdən biri olaraq Şeyx Azərin (vəfatı 1490) XV əsrdən qalan “Cəvahir əl-əsrar”ı Fələkinin Xaqaniylə dost olduğunu, Əbül-Üla Gəncəvidən eyni vaxtda dərs aldıqlarını yazır. Və iki dostun arasına eşq girir. Əbül-Üla Fələkinin də gözü düşən qızını Xaqaniyə nişanlayır. Pəjmürdə Fələkinin ürəyini almaqçün isə Əbül-Üla ona 20 min dirhəm verərək: “Sən bu pula mənim qızımdan da qat-qat gözəl olan 50 türk kəniz ala bilərsən”, – deyir.
Bu əhvalatı həm təzkirələrdən oxumuş, həm də Şamaxıda dillərdə dolaşan bir rəvayət olaraq eşitmiş Seyid Əzim “Təzkirə”sində Xaqaniylə Fələkinin sevgi çəkişməsinin sonluğunu belə təsvir edir: “Fələki şərməndə olub, haman məbləği qəbul eyləməyib, ustadın əlindən öpüb, hüzurundan mürəxxəs oldu”.
Ürəyindəki fırtınanı üzə çıxarmayaraq ustadın hüzurundan nəzakətlə mürəxxəs olmaq mümkündür, amma könüldəki sevda atəşindən qurtulmaq nə çətin!
Vəslinlə həmdəm olmağa imkanım olmasa,
Bir ayrı kəs bu dünyada dildarım olmasın.
Bir gündəyəm ki, heç belə əğyarım olmasın.
Xar eylədin, fələk, Fələki düşdü möhnətə,
Baxsam əgər sənin üzünə, arım olmasın.
Sevgi oxları daşa dəyənəcən də Fələki fələklərlə həmsöhbət idi. Amma o hələ göylərin dərinlərindəki gizlinləri axtarırdı, səyyarələrin yerdəkilərə bəlli olmayan əsrarını araşdırırdı, gecələr uzunu göz-gözə olduğu ulduzlarla elmin qəliz dilində həsb-hal edirdi. Eşq onu bərkə-boşa salandan sonra şeirlərinə bir kədər dumanı endi və Fələki fələkləri də ayrı cür görməyə, fələklərlə başqa tərzdə danışmağa başladı. Əvvəl nücumçu Fələki üçün göylər bir kitab idisə, fələklər onunçün axtardığı mübhəm sualların cavabları, gizlənmiş vərəqlər kimiydisə, indi asiman onunçün qəzavü qədər lövhəsi, şikayət yeri oldu. Dünənəcən fələklərlə oynayan Fələki indi fələkləri ləkəli iqbal aynası sayaraq göylərdən giley-güzara, ahu zara başladı:
Nə xeyri var çəkəm eşqin qəmini dünyada mən,
Hə fələklər uyuşur bu Fələkiylə, nə də sən.
Həyatın hələ yalnız müqəddiməsi yaşanırdı, Fələkiyə isə ömür artıq sona yaxınlaşan kimi görünürdü:
Arzum bu idi ki, səndən alım kam,
Ömür tamam oldu, tapmadım aram.
Məni bədnam etdin, vəslə yetmədim,
Eyvah, qisasımı almasa əyyam!
Amma qarşıda həyatın hələ daha sərt üzləri, daha sancılı büdrəmələri vardı. 
Fələkini başqa bir sevgili – saray cəzb edirdi…
Orta çağda saray şairə lazım idi. Və əlbəttə ki, üstün düşüncəli alimlər, qüdrətli sənət adamları da saraya gərək idi. Ağıl və istedad sahiblərinin saraya gərək olmasının məntiqi sadədir. Saraydakı əli qələmli insanlar dövlətin, məmləkətin və hökmdarın qüdrətini möhkəmlədən, şöhrətini artıran, tarixdə qalışını təmin edən vasitələr idi və sənətkarları saraya yığan, onlara nəvaziş göstərən taxt-tac sahibləri, təbii ki, nə etdiklərini, niyə etdiklərini yaxşı anlayırdılar. Amma qələm sahiblərinə saray bəlkə onların saraya lazım olduğundan da çox gərək idi. 
Dünya əvəz-əvəz dünyasıydı. Qurban verməsən, qazana bilmirdin (bəlkə indi o cür deyil?!). Sən yazdığın qəsidələrdə qayğıkeşin olan hökmdarı mədh edirdin, hansısa məsnəvini onun adına bağışlayırdın, müqabilində bütün başqa əsərlərinin səndən sonra əsrlərcə yaşamasına da zəmin yaratmış olurdun. Şəksiz, həmin XII əsrdə də, ondan əvvəl və sonra da saraya gedib çıxa bilməmiş, ya bunu istəməmiş onlarla, yüzlərlə yetkin şairlər, alimlər, nəqqaşlar, musiqiçilər varmış. 
Onların yalnız kiçik bir qisminin, maddi imkanları az-çox babat olanlarının, əsərlərini köçürtdürüb yaymaq imkanına malik olan barmaqla sayılacaq qədər az bir hissəsinin doğurduqlarından nələrsə indiyəcən hifz edilib, adları da əsərləriylə birgə salamat qalıb. Əksəriyyəti isə, nə yazıq ki, tarixin dünənində qayıdışsız əriyərək qeyb olub. Əvəzində sarayla bu və ya digər dərəcədə bağlı olan hətta bir çox ortabab şairlərin belə əsərləri tarixin uzun və dolanbac yollarını xətərsiz qət etməyə müvəffəq olub.
Saraya gedib çıxmaq, hökmdar diqqətiylə şərəflənmək asan iş deyildi. Sarayda bu sahəyə nəzarət edən məmurlar hər yeni gələnə, xüsusən namizəd istedadlıdırsa, rəqib gözü ilə baxırdılar, belələrinin dərbara aparan yollarını qapatmaqçün dəridən-qabıqdan çıxırdılar, saraya gəlib düşənlərə də daha məkrlilər, daha təcrübəlilər mütəmadi dərin quyular qazmağa hazır olurdular.
Orta əsr müəllifi Qiyasəddin Xandəmir (1475–1535) “Həbib üs-seyər” əsərində saraydakı “mədəni” didişmələrin və badalaqgəlmələrin ibrətli və həm də xeyli dərəcədə səciyyəvi olan bir örnəyini təsvir edir. Sultan Səncər sarayında məlik üş-şüəra olan Müizzi (vəfatı 1127), mənbənin söyləməsincə, çox güclü yaddaş sahibiymiş. İstənilən şeiri, nə uzunluqda olur-olsun, bircə kərə eşidən kimi əzbərləyirmiş. Eyni qabiliyyət oğlunda varmış. Müizzinin oğlu bir şeiri ikinci dinləyişdən yaddaşına hopdururmuş. Və Müizzi qurduğu oyunları oynamağı yaxşı bacaran bir nökər də tapıbmış. Qulluqçu da ağası kimi hafizədən şikayətçi deyilmiş, uzağı 3 dəfə eşidən kimi təzə şeiri yadında saxlayırmış. Müizzi Allahın ona verdiyi bu fərasətin vasitəsilə şeytana yaraşan işlər də görürmüş. Saraya üz tutan, sultana təqdim olunan yeni bir şairi vurmağı lazım biləndə tələsini işə salırmış. Təzəgələn şeirini oxuyunca Müizzi qayıdırmış ki, bu adam saxtakardır, mənim çoxdan yazdığım qəsidəni öz əsəri kimi qələmə verir. Və başlayırmış şeiri başdan-sonacan əzbər deməyə. Şeiri söyləyib sona çatınca əlavə edirmiş ki, hətta bu şeir lap çoxdan oğlumun da əzbərindədir. Oğlu da şeiri deyirmiş. Və hiyləgər Müizzi son zərbəni vururmuş: “Daha mən onu demirəm ki, bu köhnə şeirimi nökərim də məndən pis bilmir”. Və nökər də kəmali-ədəblə şeiri söyləyəndə ətrafdakılar bir yana, həmin şeirin əsl müəllifi belə öz-özündən şübhələnməyə başlayırmış. 
Və günlərin birində daş qayaya rast gəlir. Sonralar orta çağın ən ötülməz qəsidə ustası kimi ad-san qazanacaq Ənvəri Əbivərdi (1126–1187/91) bu kələkdən duyuq düşdüyündən səlcuq hökmdarına təqdim olunduğu əsnada şeirinin ilk 3-4 beytini oxuyaraq qəfilcə dayanır, sarayın baş şairinə sarı çevrilir: “Əgər bu şeirə iddianız varsa, ardını bilirsinizsə, rica edirəm söyləyin”…
Bir şairçün gəlib saray ailəsinə qatılmağın yolu bu cür daş-kəsəkliydisə, görün o girdabda baş tapmaq nə qədər müşkül idi.
Və gənc, biliklərlə daşan, ilhamı köksünə sığmayan Fələkini də tale gətirib çıxarır saraya. İçərisi də, çölü də boz olanlar həmişə necədirlərsə, səkkiz əsr qabaq da o təhər idilər. Fələki kimi parlaqların marığa yatan paxılları, bədxahları heç vaxt uzaqda olmur ki! Daim xıltlı vücudlarıyla kölgə kimi həndəvərdə sülənirlər. 
Fələkinin hər bəyənilən qəsidəsi, ona ünvanlanan hər hökmdar “əhsən”i həsədlə alışanları hər dəfə daha artıq cırnadır, daha artıq qızışdırır. 
Əlbəttə, ev yıxmaq da özünəməxsus bir dramaturgiya tələb edir və başlanır Fələkinin ətrafında hörümçək toru toxunmağa. Dahi dramaturq Şekspir “intriqa zəiflərin gücüdür” deyəndə haqlıydı. Və saray intriqalarının bir incə tərəfi də odur ki, bu tamaşada baş rolu səhnədə olanlar deyil, pərdə arxasında qalanlar, lazımi məqamda məharətlə suflyorluq etməyi bacaranlar oynayırlar. Şirvanşah III Mənuçöhrün sevimlisi olan Fələkini gözdən necə salırlarsa, qeyzlənən hökmdar onu dövlət düşməni, hakimiyyətə xəyanət etmiş bir cani kimi Şabran zindanına atdırır.
Taleyin bu zərbəsi Fələkinin bütün həyat fəlsəfəsini dəyişir – ona arxa çevirmiş fələklərlə savaşa başlayır, daha sadəcə gileylənmir, şikayətlənmir, ümidsizləşir, bəxtindən də, zəmanədən də, insanlardan da, vətənindən də küsür. 
Və elə zindanda ikən niskilli “Həbsiyyə”sini yazır:
Heç kəs ilə həyatda karım yox,
Kara gəlmək üçün də yarım yox.
Taleyimdən cahanda naümidəm,
Ümidim yox, ümidvarım yox.
Belə nəhs ulduzumla dünyada,
Bir üzü nurlu ruzigarım yox.
Bağımı tapdalayıb xəzan küləyi,
Ah, neynim ki, növbaharım yox.
Sanki divanəyəm bu zəncirdə,
Əlləri bağlı, ixtiyarım yox.
Bu diyarda deyirdim ömr edərəm,
Sən demə, bəs ki heç diyarım yox.
Belə bir zindanın içində daha,
Dözməyə artıq iqtidarım yox.
Hər nəyim var idi fəna oldu,
Yoxa çıxmış həyatda varım yox.
Canımı saxlamağa zindanda,
Duadan başqa arzularım yox.
Amma dualar da kömək etmir. Nicatsızlıq, sarsıntılar, alışmadığı məşəqqətli həbs həyatı Fələkini sındırır. Xəstəlik tapır. Onun təqsirsizliyinə inanaraqmı, ya zindanda ölməsini istəmədiklərindənmi, bir müddət sonra azadlığa buraxırlar. 
39 yaşlı QOCA həbsxanadan çıxır. 
Üzgün, tənha, təklənmiş, içəridən sönmüş:
Bir balam, bir özüm, daha heç kəs,
El-obamdan mənim qalarım yox.
Düşmüşəm bəndə çarəsiz, bikəs,
Qapını açmağa açarım yox.
Və məftunu olduğu, bir zamanlar dillərini bilib onlarla öz dilində danışdığı qərib ulduzlardan biri kimi axıb gedir Fələki. Son açarıyla ölümün qapısını açır.
Və xaqanın axırına çıxdığı Fələkinin vida mərsiyyəsini Xaqani yazır:
Doğdu Fələki əks-səda tək sənətimdən,
On elmilə doqquz göyün əsrarına agah.
Bir əks-səda tək sönərək getdi o erkən,
Ahım kimi tez bitdi onun ömrü də nagah.
Bir asqıraq ilə canı uçdu bədənindən,
Can almağa gəlmiş də dedi: “Rəhm elə, Allah!”.
(Xaqaninin dönə-dönə nəşr edilmiş “Əsərləri”ndə bu şeirin M.Soltan tərəfindən edilmiş tərcüməsi qədərincə dəqiq olmadığından orijinaldan təzədən, həm də əruzda çevirməyi münasib hesab etdik – R.H.).
Fələkinin adlarla, hadisələrlə, tarixlərlə qaynayıb-qarışmış qəsidələri bu gün əvəzsiz tarixi sənədlər, XII yüzildəki Azərbaycanı, Qafqazı, Yaxın və Orta Şərqi öyrənməkçün mötəbər mənbələrdir. Amma Fələkinin yadigarları indi yalnız tarixi öyrənməyə yardım edən vasitə kimi işə yarasaydı, bu ömrün də, bu irsin də böyük mənası, siqləti azalmış olardı.
Fələkinin solmaz yaz ətirli bahariyyələri, köhnəlməz məhəbbətin saf duyğularını yaşadan sevgi şeirləri bu gün də elə təzədir ki, elə bil səkkiz əsrdən də bir az əvvəl deyil, lap təzəcə yazılıb.
...Zamanında “Şəms üş-şüəra” – Şairlərin Günəşi adlandırılmış Fələki Şirvaninin indi də XII əsrdəki sayaq bir Günəş kimi işıq saça bilməsi üçün ona köməyimiz gərəkdir.
Ən azı şeirlərinin dolğun bir toplusunu ana dilimizdə nəşr etmək bu nəcib işin başlanğıcı ola bilər.
...”Ehkam un-nücum” adlı risaləsi ilə zəmanəsinin astronomları cərgəsində yüksək məqamını təsdiqləmiş, şeirlərində də ulduzlar sayrışan ULDUZ ŞAİR Fələki Şirvaniyə göstərməyə borclu olduğumuz bir diqqət də var.
Bu ölməz alim və şairin ata yurdunda min ən əvvəlki kimi yenə göyün sirlərini araşdıran ulduzşünas tədqiqatçılar çalışır, Şamaxıda astrofizika rəsədxanası gündəlik fəaliyyətdədir.
O elm mərkəzi ilə Şirvanın orta çağdakı məşhur astronom övladının adlarının qovuşmasının əsl vaxtı deyilmi?
Advermələrdə, ulu şəxsiyyətlərin xatirələrini əbədiləşdirməkdə gərək həmişə tarixi həqiqətlərə və məntiqə riayət edək.
Şamaxı Astrofizika Rəsədxanasına Nəsirəddin Tusinin adını qoymuşuq. Halbuki o məkana Fələki Şirvaninin adı daha uyğun gəlir. Nəsirəddin Tusiyə gəlincə – 1974-cü ildən Azərbaycan Milli Elmlər Akademiyasının tərkibində kosmos araşdırmaları ilə məşğul olan “Kaspi” Elmi Mərkəzi vardı. 1981-ci ildə onun təməlində Kosmik Tədqiqatlar Elmi-İstehsalat Birliyi yaradıldı və bunun əsasında da 1992-ci ildə Azərbaycan Milli Aerokosmik Agentliyi quruldu ki, 2006-cı ildən Müdafiə Sınayesi Nazirliyinin tabeliyində fəaliyyətlərini davam etdirməkdədir. Məhz Azərbaycan Milli Aerokosmik Agentliyinə Nəsirəddin Tusinin adı birləşsə, bu daha yerində olardı. 
Fələki Şirvani səkkiz əsrdən çoxdur ki, fələklərlə və ürəklərlə həmsöhbətdir.
Və ötmüş çağın isbat etdiyi bir gerçək də budur ki, o böyük azərbaycanlının insan insan oğlu ilə məhrəm təmasları elə göylər və yerlər durduqca davam edəcək."
"Bu gün - avqustun 20-si mənimçün çox əziz olan insanın, unudulmaz Maestronun, böyük dirijorumuz NİYAZİnin növbəti ad günüdür.
Rəsmi sənədlərə görə 1912-ci il avqustun 20-də doğulub. Özü isə mənə 1911-ci ildən olduğunu söyləyirdi. Və bununla bağlı inkara yer qoymayacaq bir əhvalat da danışırdı.
...Onu 1984-cü ilin avqustunda itirdik. 
Artıq sanki iri zaman kəsiyi arxada qalıb. Amma bu illərin hamsında o qəlbimdə olub və daim çalışmışam ki, adının, xatirəsinin diri qalması üçün bacardığımı edim. 
Yazılarım olub, mütəmadi verilişlər hazırlamışam.
Lakin əsas iş hələ qarşıdadır.60-70 saatlıq söhbətlərimizin lentləri var. Gərək onları kitablaşdıram. Hərçənd hissə-hissə yazılarda istifadə etmişəm. Buna baxmayaraq çoxu hələ qalır. İnşallah, onlara da növbə çatacaq.
Doğum gününüz mübarək Maestro!
Bizimləsiniz!
ZIRVƏLƏRİN DOSTLUĞU
O, ilk dirijorumuz deyildi. 
Ona qədər bir neçə tanınan dirijorumuz olmuşdu. 
“Leyli və Məcnun”un əvvəlinci tamaşasında kiçik orkestri idarə etmiş Əbdürrəhim bəy Haqverdiyevi birinci dirijorumuz saysaq da, əlbəttə ki, bunun şərti olduğunu anlayırıq. 
Niyazinin çox dərin rəğbətlər bəslədiyi, örnək kimi baxdığı Müslüm Maqomayev elə peşəkarcasına dirijorluq etsə də, hər halda o daha öncə bəstəkar idi.
Amma təxminən elə Niyazi ilə eyni vaxtlarda dirijor pultu arxasında görünən Əşrəf Həsənov da vardı, Əfrasiyab Bədəlbəyli də. 
Lakin Niyazini yeri onların hamısının – həm əvvəlkilərin, həm sonrakıların arasında tam seçilir. 
Niyazi musiqimizin, mədəniyyətimizin nadir hadisəsi idi və istedadlı, məktəb kimi təsdiqlənmiş, ülgüyə çevrilmiş misilsiz dirijorluğundan savayı o həm də böyük ziyalı, ictimai xadim idi.
Dirijorluq Azərbaycan mədəniyyətində XX əsr hadisəsidir. Ancaq Niyazinin müstəsnalığı ondadır ki, elə həmin əsr içərisində o, Azərbaycan dirijorluğunu dünya musiqsinin hadisəsinə döndərə bildi, Yer üzünün neçə ən məşhur orkestrini sonsuz məharətlə, təkrarsız cazibə və artistizmlə idarə etdi. 
1940, 50, 60, 70, 80-ci illərdə Konservatoriya, Opera və Balet teatrı, Filarmoniya musiqimizin əsas məbədləri sayılırdısa, həmin çağlarda Niyazinin daim qonaq-qara üzünə açıq qapısı da elə həmin vəzifəni yerinə yetirirdi. 
Azərbaycanın və dünyanın ən məşhur sənətkarları vaxtaşırı o mehriban mənzildə olurdular və heç vaxt unutmayacaqları tarixi, əsrarəngiz dəqiqələr yaşayırdılar.
Qara Qarayevin, Fikrət Əmirovun, Cövdət Hacıyevin, Arif Məlikovun və neçə-neçə digər bəstəkarımızın sonradan məşhurlaşacaq əsərlərinin premyeralarından sonra ziyafətlər də ilk növbədə Niyazinin evində baş tuturdu.
Niyazinin “Xosrov və Şirin” operası var, “Çitra” baleti var, “Rast” simfonik muğamı var... Mahnılar, romanslar, rəqslər yazıb...
Bəstələdiyi əsərlərin sayı bu gün eşitdiklərimizdən, tanıdıqlarımızdan dəfə-dəfə çox ola bilərdi. Fəqət Niyazi öz orijinal əssərlərini doğurmağa sərf edə biləcəyi vaxtın çoxunu sənət dostlarının əsərlərinə yeni həyat verməyə yönəldirdi. Və Niyazinin idarəsi ilə ifa ediləcək əsərlərinin taleyindən bəstəkarlar həmişə arxayın idilər. Əmindilər ki, bu əsərə Niyazinin əli dəyibsə, demək uğur onlarladır.
Və Niyazi sadiq, etibarlı, mərd dost idi.
Onun sənəti qədər elə bu cür üstün insani keyfiyyətləri də öyrənilməyə, nümunə götürülməyə layiqdir. 
Niyazinin sədaqətli dostlarının sırasında yarım əsrə yaxın bir müddətdə onunla sirdaş, könüldaş, məsləkdaş olmuş Rəsul Rza da vardı.
Parlaq, ali dərəcədə peşəkar, yenilikçi sənətləri ilə yanaşı onların xasiyyətlərində, təbiətlərində də oxşar, bəzənsə lap az qala eyniyyət təşkil edən xüsusiyyətlər az deyildi."
"Bir el qəhrəmanımız olub:Əmralı oğlu Şükür. 
Çoxları bu adı bilmir.
Bu gün ölkə boyu əksəriyyətin xəbəri yoxdur ki, o hansı yollardan keçib, yurd və millət adına nə rəşadətlər göstərib.
Amma Çingiz kişi otururdu mənimlə üzbəüz, xırıltılı, yorğun səsiylə Qarabağın dünəni ilə bağlı unudulmuş əhvalatları söyləyirdi, onun danışdıqlarının içərisində el igidi Şükür də, onun neçə silahdaşı da dirilirdi, bir döyüş filminin səhnələri kimi 100 il qabağın hadisələri an-an gözlərim önündən axıb keçirdi: “Rəhim Kərbəlayi Hüseyn oğlu kənddə ən say-seçmə kişilərdən idi. Elə ki, ermənilər onun Əmiraslan adlı əmisinin oğlanları İsanı Bakıda, Alının da Tuğda öldürdülər, Rəhim həmkəndlilərini başına toplayıb onlara tapşırıq verdi: “Təcili silahlanın!”.
Rəhimin ətrafına yığdığı kənd camaatı arasında əmisi Əmralı oğlu Şükür də vardı. 
Şükür onların hamısından cavan idi. 
Rəhim hər ova çıxanda Şükürü də özü ilə aparar, ona yaxşı tüfəng atmağı öyrədərdi.
Ermənilərsə get-gedə fəallaşır, Şuşa qalasını ələ keçirməkçün hər tərəfdən toplaşır, tədbir tökürdülər.
Rəhimin əhatəsində xeyli adam vardı, hamısına da yaxşı təlim keçmişdi.
Laçından Paşa bəy, İbrahim bəy, Ağaməmməd bəy hər biri öz dəstəsi ilə Şuşanı müdafiə etməyə gəlmişdi. 
Vəziyyətin gün-gündən kəskinləşdiyini görən Rəhim Kərbəlayi Hüseyn oğlu qərara alır ki, getsin Şuşanın axundu Hacı Molla Şükürlə görüşə. 
Axund söyləyir ki, ermənilər Əsgəran qalasını tutub. Yolu kəsərək Şuşaya Ağdam tərəfdən ərzaq buraxmırlar. Nəyin bahasına olur-olsun Əsgəran qalasını geri almaq lazımdır. 
Burda da təzə nə xəbər oldu, sizə çatdıracağam.
Axunda: “Arxayın ola bilərsiniz ki, Əsgəran qalaslnı hökmən alacağıq”, – cavbını verən Rəhim doğrudan da 3-4 gün ərzində Əsgəran qalasını düşməndən təmizləyir, döyüşçülərindən bir dəstə orada daimi müdafiədə dayanır və yüzlərlə araba başlayır Şuşaya ərzaq daşımağa.
Tək Qarabağdan deyil, digər yerlərdən – Bakıdan, Təbrizdən, Dərbənddən, Aşqabaddan, Daşkənddən də 
varlı Azərbaycan bəyləri Şuşaya həm ərzaq, həm silah göndərirlər.
Şuşanı ermənidən qorumaqçün aralarında bir neçə ay fasilə olmsqla 2 qanlı dava gedir. 
Hər iki döyüşdə azərbaycanlılar, xüsusən Şükür böyük şücaətlər göstərir, Rəhimsə həlak olur. 
Az keçmir ki, Rəhimin qardaşı da Tuğda ermənilər tərəfində öldürülür.
Azərbaycanlıların sərt müqaviməti ilə qarşılaşan və məğlubiyyətə uğrayaraq çoxlu itki verən ermənilər barışıq üçün müraciət edirlər.
Bunlar hamısı 1905-ci ildə baş verirdi.
2018-ci ilin iyulunda həyata əlvida demiş Çingiz kişinin az müddət öncə bir addımlığımda əyləşərək aram-aram danışdıqlarını indi səsyazarın yaddaşından dinləyirəm, həm yaralı Qarabağımız, onun unudulmuş qəhrəmanları barədə, həm də elə Çingiz Məhər oğlunun özü haqqında düşünürəm.
O, sənədə görə 1931-ci ildən idi, əslində isə 1928-də doğulmuşdu. Laçın rayonunun Alcan kəndində. Bu hadisələr hamısı Çingiz kişinin dünyaya göz açmasından əvvəl baş vermişdi. Lakin Çingiz kişi ağlı söz kəsəndən evlərində, kəndlərində, qohum-əqrəba, dost-tanış arasında tam həqiqət olan bu “qorxulu nağılları” yüz dəfələrlə eşitmişdi və söylənənlər hafizəsinə necə həkk olunmuşdusa, bütün bunlardan sanki hər şeyi öz gözü ilə görübmüş kimi həyəcanla, iftixarla, təəssübkeşliklə danışırdı.
Şükür Əmralı oğlunun bir el qəhrəmanı və sərkərdə kimi əsl parlayışı 1916-1918-ci illərə təsadüf etmişdi.
Çingiz Əliyev hər dəfə onun Qarabağda erməni qəddarlıqlarının qarşısını almaq, quduz yağını yerində oturtmaqçün göstərdiyi hünərlərdən bəhs edəndən sonra mütləq söhbətini belə yekunlaşdırardı: “Ay müəllim, Şükürün qəhrəmanlığı kitablıqdır, danışmaqla qurtaran deyil. Gərək ondan kitabı da sən yazasan”.
Bu, əslində əziz Çingiz kişinin həm arzusu idi, həm məndən təvəqqesi, həm də vəsiyyəti.
Boynumdakı onsuz da çox olan yüklərin sırasına birini də o əlavə etmişdi. 
Neyləməli, borc borcdur – gərək millət qoruyucusu, el namusunun cəsur keşikçisi olmuşi Əmralı oğlu Şükürün də tarixçəsini yazmağa macal tapım.
O və onun kimi şərəfli insanlar bu torpaq və bu millət yolunda cavan canlarını qurban veriblər.
Belə fədakarlığın müqabilində onun pak adını və hünərlərini unuduluşdan xilas etməkçün kağız-qələmlə baş-başa 5-10 yuxusuz gecəni sərf etmək nə olan şeydir ki!
Onsuz da, nə etsək belə, yenə borcdan qurtara bilməyəcəyik.
Nə qədər ki, Qarabağ əsarətdədir, o məslək şəhidlərinin nigaran ruhları toxtaq tapan deyil!
O narahat ruhları ovundura biləcək günləri gətirməyinsə bircə yolu var – hamımızda millət və yurd naminə onlar qədər nigaran ola bilmək qeyrətinin varlığı!"
"BİR YOL VƏ ÜÇ ÖMÜR
Bəkir müəllimin əziz xatirəsinə!
Avqustun 21-də unudulmaz Bəkir müəllimin növbəti ad günü idi.
Onsuz qarşıladığımız daha bir doğum günü.
Akademik Bəkir Nəbiyev 1930-cu ildə dünyaya gəlmişdi və onu 2012-ci il martın 15-də itirdik.
Bəkir müəllim yetərincə gümrah, qıvraq idi və hələ gedən vaxtı deyildi.
Onu sarsıdan nəvə itkisi olmasa idi bəlkə indi də yaşayırdı.
Xatirimdədir, başda Anar olmaqla bir dəstə yazıçı, tanınmış ziyalı getmişdik Bəkir müəllimə başsağlığı verməyə. 
Məclisə daxil olduq, bu qədər söz adamı nəsə bir təsəlliverici söz tapıb deməyə aciz qalmışdıq. 
Yenə hamımızdan güclü elə Bəkir müəllim özü çıxdı. Bizim lal-dinməz oturduğumuzu görüncə ağır sükutu pozdu, hətta o müdhiş vəziyyətində də adətən həmişə nurlu olan, indi isə sınıxmış, solğun görünən çöhrəsindən təbəssümə bənzər bir işıq keçdi. 
Söhbəti özü yönəltməyə başladı. 
Tam ayrı mövzulardan, dünya hadisələrindən, mədəniyyətdən, ədəbiyyatdan danışdıq. 
Hamımız ürəyimizdə ona minnətdar idik.
Qalxdıq. 
Gələnlər bir-bir Bəkir müəllimə yaxınlaşıb görüşür, bu an üçün ənənəvi olan sözləri deyirdilər. 
Axıra mən qaldım.
Bir söz deyə bilmirdim. Gözlərimə baxdı. 
Bu, bir neçə dəqiqə əvvəlki Bəkir deyildi. 
Birdən-birə sanki neçə yaş qocaldı, səsi də heysizləşdi, deməyə dərindən-dərin ehtiyac duyduğu sözləri dilə gətirdi, etiraf etdi: ""Dəhşətdir dəhşət! Dözmək mümkün deyil!.."" 
O da, mən də qəhərləndik...
Artıq Bəkir müəllimlə ayrılıqdan da xeyli zaman keçir. İnsanıq, bu yoxluğa da alışdıq, bu itkiylə də barışdıq.
Hərçənd müxtəlif söhbətlərimizdə, yaddaşlarımızda, gündəlik həyatımızda Bəkir müəllim elə indi də hər gün mənimlədir.
Uzun müddət Bəkir müəllimin direktoru olduğu və az iş görmədiyi Nizami muzeyinə illərdir ki, mən rəhbərlik edirəm. 
Buradakı ənənəvi işlərimizdən biri ayrı-ayrı ədəbi şəxsiyyətlərlə bağlı sərgilərin hazırlanmasıdır. 
Elə bu günlərdə akademik Bəkir Nəbiyevə həsr olunmuş sərginin tərtibatını başa çatdırdıq. Rəssamlarımızdan xahiş etmişdim ki, lövhələrdən birində mənim də qısa qeydlərimə yer saxlasınlar. 
2-3 gün öncə xəbər verdilər ki, hər şey hazırdır, bircə sizin sözlər qalır, təqribən 5 min işarəlik mətn lazımdır.
Hərdən televiziyaların cavan əməkdaşları hər hansı mövzuda məndən müsahibə almaq istəyəndə ilk növbədə soruşuram ki, nə qədər danışım?
Çox vaxt: “Nə qədər istəyirsiniz danışın”, – cavabını eşidirəm.
Qayıdıram ki, mən mövzu ilə bağlı 1 saat da danışa bilərəm, 10 dəqiqə də, 3 dəqiqə də. Həm də elə danışaram ki, ifadə etmək istədiyimi ayrılmış ən qısa zaman ərzində də çatdıraram. Məni çox danışdırıb öz bildiyinniz kimi ixtisar etməklə isə siz nitqin bütövlüyünü pozarsınız.
Bəkir müəllim elə bütöv və miqayaslı şəxsiyyətdir ki, onun haqqında bir kitablıq da yazmaq olar, iri bir məqalə də.
H'min qələmin sahibi Bəkir müəllimin dünyasına bələd adamdırsa, nə həcmdə yazmağından asılı olmayaraq mütləq sevimli surətin hansısa başlıca cizgilərini canlandırmağı bacaracaq.
Sərgimizdə Bəkir Nəbiyev haqqında düşüncələrimi yazmaqçün mənə ayrılan yer aşağı-yuxarı 5 min işarəlik olduğundan o qədər də yazdım.
Sağlıq olsun, bunu unudulmaz Bəkir müəllim haqda gələcəkdə yazacağım hansısa daha sanballı yazıya müqəddimə sayaq.
Odur ki, Nizami muzeyində akademik Bəkir Nəbiyevə həsr etdiyimiz 9 lövhəlik böyük sərgini yaxın zamanda hamının görəcəyinə ümid bağlamaq düz olmaz. Həmin səbəbdən də o sərgi üçün Bəkir müəllim haqda yazdıqlarımı burada da yerləşdirirəm ki, ən azı doğmaları oxusun.

***
Onu yaxından tanıyanlar da, uzaqdan bələd olanlar da, hətta birbaşa, canlı yox, televiziya ekranından müşahidə edənlər də hamısı təsdiqləyirdilər ki, bilikli adamdır, yaxşı alimdir, insanlığına da söz ola bilməz. 
Yaxından tanıyanların dilində Bəkir Nəbiyev haqqında bu fikirlərin səslənməsində təəccüblü heç nə yoxdur. Çünki ortada 60 ildən artıq davam edən yaradıcılıq yolu boyunca yazdığı dəyərli əsərlər, kürsülərə qalxanda istənilən mövzuda gözəl Azərbaycan dilində səlis, rəvan, cazibəli nitqi vardı ki, alimliyi barədə aydın şəhadət verirdi.
Onunla birgə işləyənlər, yol yoldaşı, qonşu olanlar səmimiyyətini, mehribanlığını, tikansız insan olduğunu etiraf edirdilər.
Və bu keyfiyyətlər Bəkir müəllimdə o qədər qabarıq idi ki, lap üz-üzə ünsiyyətdə olmayanlar da televiziya ekranından onu seyr edərkən, radioda sifətini görməyib səsini eşidərkən bel' həm mükəmməl savadını, haqqında bəhs etdiyi mövzulara incəliyinə qədər bələdliyini, həm də səsinin həlimliyindən, istiliyindən qəlbindəki hərarəti, təbiətindəki gizlədilməsi mümkünsüz qabarıq rəhmdillik ovqatını hiss edirdilər.
Bəkir müəllim hamımınkı hesab edlə bilən az adamlardan, nadir alimlərdən, öz varlığında yaxşı adam və yaxşı alim anlayışlarını üzvü şəkildə qovuşdurmağa nail olmuş təklərdən idi.
Bəkir Nəbiyev özü söyləyirdi və xatirlərində də yazıb ki, ondan əvvəl də ailələrində Bəkir olubmuş. 
Lakin bu uşaq körpə ikən vəfat etmişdi və qəlbi yanıqlı ana növbəti oğlu dünyaya gələndə həyat yoldaşının vasitəsilə qayınatasından xahiş edir ki, bu övladının da adını Bəkir qoymağa icazə versin.
Bəkir müəllim anasını xatırlayarkən bunu da həmişə dalğınlaşaraq yada salırdı ki, Seyid Zəhra xanım hər namaz qılanda dua edərmiş: “İlahi Bəkir balama iki ömür ver. Uzun, xoşbəxt yaşasın! Həm öz ömrünü, həm də körpəykən itirdiyimiz qardaşının ömrünü!”.
Və ananın məhəbbət dolu ürəyinin dibindən qopub gələn bu israrlı arzu Allahın dərgahına çatıbmış.
Bəkir Nəbiyev həqiqətən iki ömür yaşadı. 
Yaşadığı illərin çoxluğuna görə demirəm. 
Bu ilk növbədə işıqlı, xeyirxah, nəcib bir Azərbaycan kişisinin ömrü idi. 
O, rəvan, əziyyətsiz həyat sürməmişdi. 
Atası yaxşı təhsil almış, savadlı adam olsa da, çətin güzəran onu fəhləçilik etməyə, anasını isə külfətin maddi vəziyyətinə az-çox yüngülləşdirməkdən ötrü qohum-qonşu üçün yorğan sırımaq, bəhməz qaynatmaq, nişasta hazırlamaq kimi ağır işləri görməyə yönəltmişdi.
Bəkir 12 yaşından işləməyə başlamışdı.
Pinəçi yanında şəyird də olmuşdu, barama fabrikində fəhlə də işləmişdi, diktorluq da eləmişdi, müəllimlik də.
Sovet repressiyaları zamanında, 1937-ci ildə atası və əmisi həbs olunaraq Sibirə sürgün edilmişdi və “xalq düşməni”nin oğlu damğası ilə yaşamağa məcbur qalan gəncin aldığı ilk ağır zərbələrdıən biri bu olmuşdu ki, orta məktəbi bitirərkən ona “qızıl medal” verməməkçün sonralar akademikinə çevriləcəyi ədəbiyyat fənnindən “əla” qiymətini “dörd”ə endirmişdilər. 
Ali məktəbə daxil olmuşdu. Ən nümunəvi tələbə kimi müəllimlərin hörmətini, sevgisini qazanmışdı. 
Onu “Stalin təqaüdü”nə təqdim etmişdilər. 
Lakin növbəti zərbə gəlmişdi – “xalq düşməni”nin oğluna bu şərəfi göstərməkdən imtina edilmişdi.
Neçə illər elə həmin siyasi səbəbə görə Bəkirin aspiranturaya qəbuluna da əngəllər törədilmişdi.
Lakin ruhdan düşməyərək, sınmayaraq addım-addım irıliləmiş, məqsədlərinə çatmaq üçün çalışmaqdan heç vaxt usanmamışdı. 
Ən mühümü isə həyatı boyu rastlaşdığı xoaşgəlməz münasibətlər, sərt davranışlar, bədxahlıqlar onu daxilən küskün edə, qabalaşdıra, qəddarlaşdıra bilməmişdi.
O mülayimlik, o səbrlilik, o qılıqlılıq, o xoşrəftarlılıq ki, Bəkir müəllimdə vardı, deyərdin bu insanın ömrü elə həmişə naz-nemət içində, rahatdan-rahat ötüşüb. Əslində isə bunun tam əksi idi axı!
Pərvərdigarın ana duasını eşidərək Bəkir Nəbiyevə bağışladığı iki insan ömründən biri onun sürdüyü böyük alim həyatı idisə, Tanrı töhfəsi sayılası ikinci ömrü də örnək insan həyatını yaşaması sayılmalıdır.
İki paralel və bir-birinə dayaq olan ömür.
Demək, Bəkir müəllimə əslində elə anasının niyyət etdiyi kimi iki həyat nəsib olmuş və o, 82 illik deyil, 164 illik uzun ömür sürmüşdü.
Fəqət bir tərcümeyi-hal içərisindəki o iki ömrə artıq bitib də demək olmaz.
Çünki üçüncü ömür başlanıb.
Bu gün Ağdaşda insanların hər gün keçdiyi “Akademik Bəkir Nəbiyev” küçəsi, hər səhər sinif otaqları şagirdlərlə dolan Bəkir Nəbiyev adına məktəb, bütün Azərbaycan boyu doğmaların, dostların, yetirmələrin qəlbindəki saysız-hesabsız məhrəm Bəkir Nəbiyev xatirələri bu əziz insanın və qiymətli alimin bitməyən yolu deməkdir.
Sınaqlarla dolu və şərəfli həyat yolu keçən akademik Bəkir Nəbiyevin son ucu mütləq ölümlü dünyadakı qazancı bu qədər oldu.
İftixar etməyə, ibrət götürməyə layiq deyilmi?!
Akademik Rafael Hüseynov
26 avqust, 2018"
"O bu millətə Tanrının müstəsna töhfələrindən idi. 
Belə nadirlər haqqında hərdən deyirlər ki, “Bu cür şəxsiyyətlər 100 ildə, 1000 ildə bir doğulur”.
Doğru deyil! 
Təsəvvür edə bilirsinizmi ikinci Rəşidi?!
Ona qismən bənzəyənlər, özünü ona bənzətməyə can atanlar ola bilər. 
Olsun! 
Təki elə bənzəmək istəyənlər, təqlid etmək həvəsinə düşənlər Rəşid kimi zirvələrə oxşamağa çalışsınlar. Belə olarsa gec-tez öz müstəqil cığırlarını da tapacaqlar və hər halda bəyənilənlərdən olacaqlar. Çünki təməldən zövqləri, səviyyələri varmış ki, məhz ən üstünə oxşamaq yolunu tutmuşlar.
Amma Rəşid ki heç kəsə bənzəmir!
O, Azərbaycan musiqisinə gələndə bu tərzdə heç kim oxumurdu. Bu üslubu, bu yolu Azərbaycana o bağışladı.
İlahi gözəllikdə olan səsinə qovuşan cazibəli dəst-xəttilə lap ilk addımlarından hər kəsi valeh etdi.
Təzə xətt, təzə yol adətən əvvəldə etiraz da doğura bilir, bir qədər çətinliklə qəbul edilir. Rəşid bu baxımdan da istisnaya çevrildi. Gəldi və elə ilk qədəmlərindən birbaşa Azərbaycan insanının ürəyinin dərinliklərinə irəlilədi, oranı özünə əbədi məskən elədi.
Məhz əbədi! 
Bundan sonra minillər keçsə belə bu xalqın ruhunu Rəşidsiz təsəvvür etmək mümkünmü?!
Rəşid Behbudov böyük sənətə gələndə Azərbaycanın Bülbülü vardı. O nəhənglikdə ulduzun nur saçdığı məkanda işıq olub parlamaq, həm də o Zirvəni təkrarlamadan tam fərqli bir yol seçərək könüllər fatehi olmaq üçün istedadlı, hətta çox istedadlı olmaq az idi. 
Allah bu qabiliyyətlərin hamısını sevimli bəndəsi Rəşidə əta edibmiş! 
Onu və bizləri xoşbəxt etməkçün Tanrı bu lütfü göstəribmiş!
Rəşid Behbudovun bir çox oxuları var ki, dinlədikcə mat qalırsan, fikirləşirsən ki, bu səs incilərini doğrudanmı insan övladı belə yaradıb, ya bu yazılar Göydən gələn ərməğandır, elə bu cür xəlq olunaraq bizə hansısa savab əməllərimizə görə bəxşiş göndərilib!
Söz yox, gün gələcək ki, yaratdığı müstəsna irsə və öz möhtəşəmliyinə yaraşan abidəsi də yaranacaq. 
Və o abidə burada - Bakıda da, Qarabağda - Şuşada da ucalacaq.
Bir çoxları deyir ki, qurucusu olduğu Mahnı Teatrının qarşısındakı heykəli də, Fəxri Xiyabandakı qəbirüstü abidəsi də əsl, tanıdığımız Rəşid deyil, onun obrazını dəqiqliyi ilə göstərə bilmir.
Mübahisə etmirəm. Baxışlar, yanaşmalar fərqlidir. Amma bir həqiqət də unudulmasın ki, Rəşid kimi nəhənglərin abidəsini yaratmaq son dərəcə çətindir.
Bu səs, bu ad özü artıq abidədir. 
Və Rəşid bu millətin ruhuna o qədər qarışıb ki, Rəşidi canlı görənlər bir yana, hətta onu yalnız oxularından tanıyanların da hər birinin içərisində öz Rəşidi var. 
Hərənin bir cür gördüyü və təsəvvür etdiyi şəxsiyyəti hamının qəbul edəcəyi bir şəkildə canlandıraraq millətə təqdim edəcək heykəltəraş da elə Rəşid qədər böyük olmalıdır.
Rəşid Behbudov dünənin, indinin və gələcəyin elə fövqəladə gözəllik yaradıcılarındandır ki, artıq rəmzə çevrilib. 
Milli rəmz olmaq ucalığına qalxanlarasa, minnətdar yurddaşlar tərəfindən layiq olduqları abidələr gec-tez hökmən yapılır. 
Bizə yadigar qoyub getdiyi hər səs incisi özlüyündə ayrıca abidə olan Rəşid Behbudovun möhtəşəm heykəli Tarixin Bağrında XX yüzilin ortalarından var və həmin abidə Rəşid sağ olduqca da var olacaq. 
Təəccüblənirəm - niyə bu qədər məşhur ola-ola, bunca sevildiyi halda indiyə qədər Rəşid Behbudov haqqında Azərbaycanda onun əzəmətinə yaraşan kitab yazılmayıb, bədii film çəkilməyib.
Rəşid Behbudov haqqında Elmira Abbasovanın 1965-ci ildə rusca nəşr olunmuş, hələ məktəbli ikən oxuduğum portret- kitabdan savayı indiyədək onun ömür və sənət yolunu bütün ayrıntıları ilə əks etdirəcək sanballı əsər ortada deyilsə, əlbəttə, bu kəsirimizdir.
Fotoları toplanmış, səsi yazılmış, müasir poliqrafik imkanlardan istifadə ilə gözəl tərtibatda buraxılmış ayrı-ayrı albomlar və həm həvəskarların, həm də peşəkarların Rəşid Behbudov barədə çoxsaylı məqalələri son illərdə işıq üzü görsə də, hələ ki, bu zirvə sənətkarımızı insanlarımıza bir qədər də yaxın edə biləcək, onun daxili dünyasını yetərincə açacaq mötəbər əsərlərin intizarındaydıq.
Bu mənada dəyərli qələm adamı, ömrünün 60 ilinə yaxın əsas parçasını jurnalistikamıza, publisistikamıza bağışlamış Fazil Rəhmanzadənin Rəşid Behbudov haqda əsərinin əhəmiyyəti çox böyükdür.
Gənc Fazil Rəhmanzadə Rəşid Behbudovun qonağıdır, üstü müxtəlif kağızlarla, sənədlərlə, kitablarla dolu masa və masa arxasında Rəşid Behbudov. 
Zahirən, nə qədər tarixi olsa belə, hər halda adi fotodur. 
Amma niyə məndə bunca xiffətli duyğular, həyəcan oyada bilir?
Çünki həmin fotoya baxdıqca istər-istəməz 1977-1978-ci illəri, unudulmaz müğənni ilə elə həmin fotonun çəkildiyi məkanda, o məşhur Kukla teatrındakı görüşlərimizi xatırlayıram.
Xatirimdədir, elə həmin binada, yuxarı qatda balaca kabinetindəki iri masanın arxasındakı növbəti görüşlərimizdən birində Rəşid müəllimi çox pərişan gördüm. 
Növbəti dəfə yağış yağmışdı, masanın üstündəki bəzi sənədləri, yazıları və bir neçə kaseti korlamışdı.
“Rəşidin gününü görürsən də” demişdi!
Və bu sözlər indi yadıma düşürkən məni daxilən ağrıdır.
Elə Mahnı Teatrına indi Rəşid Behbudovun adını daşıyan küçədəki binanın ayrılmasını və orada əsaslı təmirə başlanması qərarını da vaxtilə Heydər Əliyev vermişdi.
Heyiflər ki, ömür vəfa etmədi, tale həmin binada ürəyi istəyən kimi fəaliyyət göstərmək imkanını ondan əsirgədi.
Yadıma düşür o Kukla teatrının binasında 1978-ci ilin aprelində Rəşidin, atası - XX yüzilin əvvəllərinin məşhur Azərbaycan xanəndəsi Məcid Behbudov haqda xatirələrini lentə almağım.
Əvvəlcə danışmışdı. Söylədikləri əsasında mətn düzəltmişdim. 
O dövrdə Azərbaycan televiziya və radiosunda qayda belə idi ki, efirdə səslənəcək mətnlər öncədən baxılır, təsdiq edilirdi. Və adətən çıxışçılar da mətni kağızdan, üzündən oxuyardılar. 
Bir neçə gün sonra ağır studiya səsyazanını çiynimə alıb gəlmişdim, yenə razılaşmamışdı. “Yox, hələ hazır deyil, qoy bir az da cilalayım”.
Və mənə bir müsahibəni yazanacan xeyli əziyyət versə də, bir neçə dəfə aparıb-gətirtsə də, bu gedişatda yaxın məsafədən müşahidə edərək ona şahid kəsilmişdim ki, həqiqətən Rəşid haqqında eşitdiklərim tam düz imiş. 
Əvvələn, onun iş üslubu ilə birbaşa müşahidələrimlə tanış olmuşdum.
İkincisi də, eşitmişdim ki, o, ifa edəcəyi hər əsər üzərində günlər nədir, həftələrlə, bəzən aylarla işləyir, axtarışlar aparır. 
Gözümlə görüb yəqin etmişdim ki, bir halda adicə radio çıxışına belə məsuliyyətlə yanaşırsa, ifa edəcəyi musiqi əsərinə neçə qat artıq diqqətlə, daha ciddiyyətlə yanaşacağına da şübhə ola bilməz! 
Onunla illər boyu yaxınlaşdıqca, ünsiyyətlərimiz artdıqca bu nadir sənətkarın özünə qarşı da, yetirmələrinə, həmkarlarına münasibətdə də nə qədər tələbkar, hətta amansızca tələbkar olduğuna şahid kəsildim.
Allahın bəxş etdiyi istedad öz yerində, ancaq Rəşid kimi fədakarlıq göstərməyəndə həmişə yaşayacaq inciləri yaratmaq mümkün olmur.
Bu bir köhnəlməz yaradıcılıq düsturudur ki, həmişə təkrar-təkrar isbatına ehtiyac var.
Rəşid Behbudovdan yadigar qalmış səs abidələrini dinlədikcə həmişə hərdəfəki kimi sonsuz zövq ala-ala, heyran qala-qala onu da düşünürəm ki, bu incilərin bu gözəlliyə, bu kamilliyə çatması üçün gör vaxtında Rəşid Behbudov nə qədər saatlar itirib, nə qədər əməklər sərf edib.
Fazil Rəhmanzadə xoşbəxt adamdır.
Xoşbəxtdir ki, qismət onu lap cavankən 1960-cı illərin mətbuat həyatında ən sevilən və bol oxuculu olan “Bakı” axşam qəzetinə gətirib, az sonra etimad göstərərək onu ədəbiyyat və incəsənət şöbəsinə müdir təyin ediblər.
Başlayıb canlı klassiklərlə mütəmadi təmaslarda olmağa.
Ömründə Fikrət Əmirovun, Rəsul Rzanın, Niyazinin, Əfrasiyab və Şəmsi Bədəlbəylilərin, Rəşid Behbudovun, Firəngiz Əhmədovanın, Müslüm Maqomayevin, Lütfiyar İmanovun və neçə-neçə başqa zirvəmizin işığı qalmaqdan böyük nə səadət ola bilər!
Və aradan bu qədər vaxt ötəndən, o qiymətli Vətən balaları artıq tarixin bir parçasına çevriləndən sonra onlara yenidən qayıtmaq, onları bu millətə təzədən qaytarmaq, yeni nəsillərə təzədən tanıtmaq zəruriyyəti də yaranır.
Və zəhmətkeş, yorulmaz yazarımız Fazil sağ olsun ki, illərdir bu vəfa borcuna sədaqətlə əməl edir.
Və növbə SSRİ xalq artisti Rəşid Behbudova yetişib.
Bədəlbəylilərin, Lütfiyar İmanovun, Tahir Salahovun, Müslüm Maqomayevin, Ələsgər Ələkbərovun və bir çox digərlərinin ardınca indi Rəşid Behbudovun dünyası bizə Fazil Rəhmanzadənin qələmi ilə yenidən canlanır.
Fazil Rəhmanzadənin Rəşid Behbudov haqda yazılarının bir vacib özəlliyi ondan ibarətdir ki, bu, yalnız bir araşdırma deyil. 
Rəşid haqqında, inanıram ki, yaxın və uzaq sabahlarda da yeni-yeni kitablar yazılacaq. Lakin Fazil Rəhmanzadənin yazdığı onların hamısından seçiləcək. Axı, Fazil həm də şahiddir.
Onillərin müşahidələri, kitabxanalarda, arxivlərdə aparılan tədqiqatlar, onların üstünə gələn xatirələr Rəşid Behbudov ömrünə ayna tutan bu yeni kitabı yaradıb və səhifə-səhifə çevirdikcə, mütaliə etdikcə həm əziz sənətkarımızı bir az da yaxından tanıyırıq və həm də elə bil onun tanış oxuları bizə yeni cilvədə təzədən qayıdır.
Rəşidsə, mədəni gerçəkliyimizin, mənəviyyat tariximizin elə sonacan kəşf edilməmiş qitəsidir ki, gərək ona Fazil kimi etibarlı bələdçilərin yolgöstərənliyi ilə mütəmadi səyahətə çıxaq.
Rəşid Behbudovun az adamın eşitdiyi, rusca lent yazısı qalmış bir nəğməsi var. “İki sahil” adlı bu mahnı Cənubi Azərbaycandakı azadlıq hərəkatına, 1 illik məsud ömründən sonra 1946-cı ildə devrilmiş Milli Hökumətimizin və Seyid Cəfər Pişəvəri başda olmaqla cənublu qardaşlarımızın düyünlü taleyinə həsr edilmişdi.
Araz, Araz, Araz, sən ey daşqın çay.
Yurda sərhəd olmaq sənin qismətin.
İranın kəndləri, yanmış düzənlər,
Sənə yükləyibdir qara həsrətin.
Doğma balaların Azərbaycanın 
Ayırıb Arazın dərdli çəpəri.
Kəsib soydaşların bəxt yollarını,
Axıb gedən çayın əyri xəncəri.
Araz, Araz! Çəkdin hər müsibəti,
Göz yaşı çayısan söylədi ellər.
...Yenə Azərbaycan yaz təravəti
Yazın saflığıyla dolub sərasər.
Bura başdan-başa gül içindədir,
Amma donub qalıb çay üstdə bahar.
Sərhədi aşması mümkün deyildir.
İngilis əsgərlər orda durublar.
Orda çörək yoxdur, nəğmə oxunmur,
Tozlu cığırlardan fəqirlər keçir.
Qardaş, əziz qardaş, biz ki bir canıq,
Silah qaldırmazsan sən mənə əsla!
Dünya qopsa belə düşmən olmarıq,
Unutmasın bunu yanki ağa da!
Gün gələcək sənə bahar güləcək
Kəsə bilməz heç kəs yaz gələn yolu.
Araz boyu açar yenə gül-çiçək
Qovuşar sahillər könül dolusu.
Araz, sözüm sadə, inanıran mən
Səadət çayına dönəcəksən sən.
Fazilin kitabının hər səhifəsi insanı xatirələr dünyasına çəkib aparır və həmin xatirələrin cazibəsi sövq etdi ki, arxivimdən bu şeiri axtarıb tapım. 
Bu Rəşid Behbudovun həmin “İki sahil” mahnısının ruscadan bədii tərcüməsidir. Hələ bir ayrıca ekvoritmik tərcümə də etmişdim.
Bunu o vaxt Rəşid müəllim xahiş etmişdi. 
1970-ci illərin sonları idi. Onda Cənubi Azərbaycan mövzusu da, bu qəbil mahnılar da senzura qadağası altında idi. Amma Rəşid müəllim ümid edirdi ki, haçansa bu mahnının sözlərini cüzi dəyişərək mütləq Azərbaycan dilində də oxumalıdır.
Nə acı ki, bu da onun gerçəkləşməyəcək niyyətlərindən, arzularından biri oldu.
Fazil Rəhmanzadənin kitabının bir gücü də belə xatirələri diriltməsi, yada salmasıdır.
İnanıram ki, bir zamanlar Rəşidi görmüşlər, onu tanımış, onunla təmasda olmuşlar da bu kitabı vərəqlədikcə Rəşid ömrünün neçə maraqlı anı ilə bağlı epizodları yada salacaqlar. 
Kaş ya özləri qələmə ala, ya da onların hər birinin yanında Fazil kimi mötəbər qələm sahibi ola ki, bu Rəşidli anları tarixləşdirə!
Fazil Rıhmanzadənin sənət salnaməçisi olaraq millətimiz və mədəniyyətimiz qarşısında xidmətləri çoxdur. Bu kitabı ilə vətənpərvər qələm dostumuz həmin silsiləni bir qədər də zənginləşdirir.
Rəşid müəllimin bir zarafatı yadıma düşür. 
Söyləyirdi ki, bizlərdən çox yazın, elə o yazılarla siz də yaşayacaqsınız.
Düz demirdimi məgər?!
Əbədi ömürlülərin ömründən onları sevənlərə də hökmən bir nur dilimi, bir sovqat yetir.
Rəşidin Azərbaycan insanı ilə həmişəlik yol yoldaşı olan bahar ruhlu, yaşarı sənətindən bəhs edən bu kitabının Fazil Rəhmanzadəyə ən dəyərli mükafatı elə odur ki, Rəşidsevənlərin məhəbbətindən bundan sonra daim ona da pay düşəcək."
"Sovet dövründə Əhməd bəyə xeyirxahca məsləhət bilmişdilər ki, kommunist partiyasına gir, uduzmazsan. 
İstəməmişdi. 
Sürgünə gedib qayıtmışdı. 
Qazaxıstanda işləyəndə “partiyaya girməyin lazımdır” demişdilər, – istəməmişdi. 
Və nəhayət birinci həbsi və sürgünündən sonra Bakıda Bağırov ona: “Belə olmaz. Partiyaya ərizə yaz, kommunist ol, sənə yaxşı vəzifə də verərik”, – demişdi. Əhməd bəy bundan da imtina etmişdi və Mircəfərin mirqəzəbliyinə düçar olmuşdu.
Əhməd bəy siyasət adamı idi, amma nə siyasətdə, nə həyatda riyakarlığı bacarırdı. Buqələmun olmaq, vəziyyətə, şəraitə uyğunlaşmaq əlindən gəlmirdi. Bir sifəti vardı və dəyişən vəziyyətlər, şəraitlər sifətini dəyişə bilmirdi.
Bunlar Əhməd bəyin sözləridir: “Bizə özümüzdən başqa söykənəcək bir yer yoxdur. Millət gərək kəndinə söykənsin. Biz yaşamaq istəyirik. Bu uğurda biz can versək, hər yerdə üzümüz ağ, alnımız açıq olar. Biz haqqımızı müdafiə etmək üçün bu gün düşmənə müqavimət göstərməliyiz. Ola bilsin ki, məğlub da olaq. Olsaq da, eybi yoxdur, gələcəkdə əfkarımız, tariximiz bizi yaxşılıqla yad edəcəkdir. Xanlıq zamanında bir gəncəli Cavad xanın öz istiqlaliyyəti müdafiəsində göstərdiyi rəşadət və fədakarlığı tarix heç bir zaman unutmayacaq. Əgər biz də düşmənə müqabilə etsək, bir vaxt deyəcəklər ki, Azərbaycan yaşamaq istədi, lakin onu qoymadılar. Bu bizdən ötrü şərəfdir. Gələcəkdə tariximiz bununla başlayacaq”.
Yenilməz bir insan və sabitqədəm yurdçu kimi o, Vətənin istiqlalı uğrunda can verməyə hazır olduğu kimi, vicdanının, əqidəsinin, şərəfinin, ruhunun istiqlalını da qanıyla yumağa, köksüylə qorumağa hazır idi. Ruhunun istiqlalını qoruya bilməyən bir kəs Vətənin istiqlalını hifz edə bilərmi?!
Əhməd bəyi yaşamağa qoymadılarsa da, haqlı çıxdı – əlbəttə ki, millətimizin şərəf tarixi həm də ondan başlayır!..
***
Ova gecələr çıxan yırtıcılar kimiydilər. Qurbanlarının ardınca şəhər yatanda yollanırdılar. Bu dəfə də adətlərinə xilaf getmədilər. Əhməd bəyi aparmağa gecə gəldilər.
Qaranlıq düşməsinə “şər qarışdı” da deyilir. O illərdə əslində heç “axşam düşdü”, “gecə gəldi” ifadələrini işlətmək düz deyildi. Çünki hər axşam, hər gecə həqiqətən ŞƏR qarışırdı. Hər gecə ŞƏRin təntənəsi başlayırdı. Hər gecə hansı evəsə şər girirdi, kimisə aparırdılar və tək aparılanın yox, bütün ailəsinin taleyi həmin andan o gecənin şərinə və qara rənginə bürünürdü.
1012 saylı orderi göstərdilər. 1930-cu il dekabrın 8-i idi.
Bu gəlişi gözləməyə bilməzdi. Çünki artıq dekabrın ilk günlərindən bir sıra məsləkdaşlarını həbs etmişdilər. Əhməd bəy Pepinov da daxilən hazır idi və əslində indi yox, 10 il əvvəldən hər gün həbsinə hazır idi 
1931-ci il sentyabrın 30-da Baş Siyasi İdarə ona ən ağır cəza – güllələnmə kəsdi və Əhməd bəy Pepinov bir də Bakıya 35-ci ildə qayıda bildi. Güllə payını 1920-də bolşeviklər milli hökuməti devirib hakimiyyəti qəsb edəndən dərhal sonra da ala bilərdi və məntiqlə almalıydı da – Müsavat parlamentinin katibi olmuşdu, iki nazirliyə rəhbərlik etmişdi. Amma hələ ölümə yaşı çatmırmış. Qayınatası Həsən bəy Ağayev kimi onunçün də dönük bəxtin müəyyənləşdirdiyi ölüm həddi 45 imiş. 1931-də bu həddə hələ xeyli qaldığından güllə ondan yan keçir – 1932-ci il fevralın 2-də onun haqqındakı hökm dəyişdirilir, əvvəlcə 10 il həbs, daha sonra isə müddəti tutulduğu gündən sayılmaqla 5 illik sürgünlə əvəz edilir.
Ölümün onu 45 yaşında haqlaması qismətinə yazılmasaydı, Əhməd bəy minbir qasırğasından adlayacağı həyatı əməlli-başlı anlamamışdan – uşaqkən yox olub gedərdi, heç cəsədini də tapmazdılar. 
O, anadan olmuşdu Gürcüstanda – Axalsıxın Bolacur kəndində. 3 qardaş, 2 bacıymışlar. Anaları erkən vəfat edir. Bir dəstə körpə uşağın əlində başını itirən Ömər bəy təzədən evlənəsi olur. Onun da, anasız qalmış qəlbi sınıq balalarının da bəxti gətirir ki, 5 uşaq üstünə gəlməyin möhnətli yükünü boynuna götürmüş bu qadın mələk çıxır. 5 uşağa doğma anadan da artıq baxır və özünün dünyaya gələn qızıyla da bu uşaqlar arasında sonacan ögeylikdən əsər-əlamət sezilmir. Əhmədin ağır xəstə olan anasının yükünü müəyyən qədər yüngülləşdirməyi Ömər Faiq boynuna götürür. Əhməd köçür dayısıgilə. Dayısı İstanbulda təhsil alıb gəlmiş, artıq imzası “Sərvəti-fünun”da, “Tərcüman”da dərc etdirdiyi yazılardan, Şəkidəki, Bakıdakı fədakar müəllimlik və ziyalı çalışmalarından gərəyincə tanınan Ömər Faiq Nemanzadə idi.
1900-cü ildə Ömər Faiq Şamaxıya dərs deməyə yola düşür və balaca Əhməd də dayısıyla gedir. Onda və ondan sonrakı illərdə Əhməd Ömər Faiqdən yalnız əlifbanı, hesabı, fars, ərəb dillərini öyrənmir, gün-gün dayısından adamlıq, vətənsevərlik və millətçilik dərsləri alır.
Və əcəl Əhmədə birinci dəfə yaxınlaşanda – 1902-ci ildə nəriltisiylə yeri-göyü titrədən dəhşətli zəlzələ – Şamaxının daşını daş üstə qoymayanda, bacı yadigarı əmanət çocuğu Ömər Faiqin həyat yoldaşı Abidə xanım ölümün cəngindən qoparmış, uçulub viran qalan evin kərpicləri altından çıxarmışdı.
Bütün varlığıyla məktəb olan, maarifçi olan, millət müəllimi olan Ömər Faiq rəva görərdimi bacısı balaları təhsilsiz qala? Əhmədin qardaşları Zəkini də, Məmmədi də Qori seminariyasında oxutdurur. Amma öz balasıyca sevdiyi Əhmədi gözündən uzaq buraxmır – onu Tiflisdəki “Zadəganlar gimnaziyası”na düzəldir. Və özü Tiflisdə olmadığı vaxtlarda onu ən yaxın sirdaşına tapşırır – Əhməd Mirzə Cəlilgildə qalır. Dünyaya gözünü açandan, ağlı söz, fikir, kitab kəsəndən millətin Ömər Faiq və Mirzə Cəlil kimi dühalarının qanadı altında pərvəriş tapan bir uşaq böyüyüb kim olmalıydı ki!
Əlbəttə ki, onlara bənzər, onlar xislətli!
Olur da. Həm düşüncəsinin üstün tərziylə, xalqa və yurda sevgisiylə, işıqlı, nəcib əməlləriylə, həm də nə acı ki, onlarınkına oxşayan nahamvar taleyiylə...
Əhmədin əsl soyadı Ömərbəyov idi. 1917-ci ildə Gürcüstanda əhalinin siyahıyaalınması keçirilir və ümumi miqdar 3 milyondan bir az artıq alınır. Bu ümumi sayın içində türklərin (Mirzə Cəlil demişkən, yəni ayıb olmasın, biz azərbaycanlıların) miqdarını bacardıqca azaltmaqçün yüz hoqqadan çıxırlar. Bir çox ailələrə – azsavadlılara, belə şeyə məhəl qoymayanlara, özlərinə demədən gürcü familiyası yazırlar gedir, bir qisminə təklif edib gürcü soyadı verirlər. Bəzilərinin də olan soyadlarını elə dəyişirlər ki, üzdən gürcü familiyası olmasa da, Azərbaycan soyadına da bənzəmir. Siyahıyaalmada isə bunları da gürcü ayağına qoşurlar.
Əhmədin gimnaziya diplomunda soyadı “Ömərbəyov” yazılmışdı. Qardaşlarınınkı da eləydi. Amma bu siyahıyaalmadan sonra hamısı dönüb olurlar – Pepinov. Ataları Ömər kişinin meşəliyi varmış. O meşəliyinmi, ya oradakı ağaclarınmı adı gürcücə “pepin”miş və bu uydurma soyadı həmin minvalla bənd edirlər bunlara. Təkrarı və tayı olmayan bir qondarma azərbaycanlı soyadı belə yaranır. Bu yamaq soyadı daşımaq Azərbaycanın ən xalis vətənsevərlərindən birinin payına düşür.
1912-cü ildə (çox yerdə 1913 yazırdılar. Bilmirəm nəyə istinadən. Mən Əhməd bəyin öz əlilə yazdığı və KQB-dəki şəxsi işinə daxil edilmiş anketinə əsaslanıram) Əhməd Pepinov eyni vaxtda Moskva Universitetinin iki fakültəsinə daxil olur – hüquq və iqtisadiyyat. Moskvaya gedəndə artıq kifayət qədər mükəmməl təmələ sahibdi. Türk, rus, gürcü dillərindən savayı fərqlənməylə bitirdiyi gimnaziyada öyrəndiyi alman, fransız və əski yunanca da vardı.
“Atam mənimlə əsasən rusca danışardı. Ürək sözü olandasa, ya azərbaycanca, ya türkcə. Atamın dili 1918-də Bakıya gələndən sonra azərbaycanlılaşmışdı. Onacan türk ağzı ilə danışırdı. Gimnaziyada atamgilin birinci xarici dili almanca, ikincisi fransızca olmuşdu. Engelsi, Marksı atam almanca orijinaldan oxuyurdu. Nənəm deyirdi ki, fransızcası da çox gözəldi. Çünki nənəm fransızcanı təmiz bilirdi və hərdən atamla elə bu dildə danışırdılar”.
Bunları mənə Əhməd bəyin tək yadigarı, yeganə balası Sevda xanım Pepinova söyləyirdi.
Tarım çəkilmiş vaxt, Moskvadakı tələbə mühiti eləydi ki, Əhməd bəy siyasətə qoşulmaya bilməzdi. Şuluq dövrün vulkanları uğuldayan siyasi mühiti, Rusiyada cərəyan edən hadisələr, düşünən insanları sövq-təbii öz qucağına sovururdu. 1917-ci fevral burjua inqilabı baş verəndə Əhməd bəy hələ Moskvadaydı və həmin il təhsilini bitirib Tiflisə qayıdanda buralarda inqilabın ciddi əks-sədalarıyla qarşılaşdı. Və siyasət onu aldı ağuşuna.
Həmin çağdan başlanaraq 12 il ərzində davam edən siyasətçi və dövlətçi fəaliyyətlərinin nəticəsiydi ki, 30-cu ilin 8 dekabr gecəsində onun ardınca gəlmişdilər və özü də bixəbər deyildi ki, əvvəl-axır bu baş verəcək; ən azı köhnə və yaxın tarixdən agahdı ki, bu yolun yolçusunun iqbalında həbs də, sürgün də, əziyyətlər də labüddür.
Ondan başqa daha 52 nəfər tanınmış siyasi xadimin, dövlət və hökumət adamlarının, sənayeçi və ziyalının məsuliyyətə alınmasına bais olan bu əməliyyat KQB-nin sələfi Baş Siyasi İdarənin apardığı, 37-də zirvəsinə çatacaq repressiya fəlakətinin müqəddimə sayılası ən çoxqurbanlı və dağıdıcı dalğalarından idi.
Əhməd Pepinovu və onunla eyni vaxt döngəsində həbsxanaya atılmış daha 52 nəfəri mərkəzləri Parisdə, Türkiyə və İranda yerləşən, milli cümhuriyyəti bərpa etmək məqsədilə iş aparan gizli, əksinqilabi, antisovet Azərbaycan Milli Mərkəzi adlı təşkilatla bağlılıqda suçlandırırdılar.
Əhməd bəydən öncə – dekabrın 2-də onun yaxın dostlarından Xudadat bəy Məlikaslanovu aparmışdılar. İxtisasca yol mühəndisi olan Xudadat bəy həbs ediləndə Dövlət Plan Komitəsi sənaye bölməsinin sədri, Sənaye İnstitutunun professoru idi. O, Azərbaycan Milli Mərkəzi (AMM) Bakı Təşkilatının rəhbərlərindən hesab edilirdi və kameraya atcağın dilaçmanın bütün qəddar üsullarından istifadə edərək onu lazımi şəkildə danışmağa vadar edə bilmişdilər.
1931-ci il martın 30-dakı dindirmədə o, AMM-in quruluşu və fəaliyyət istiqamətləri haqqında deyirdi: “Azərbaycan Milli Mərkəzi Kommunist Partiyasına bənzər şəkildə yaradılmışdı. Yəni başda Mərkəzi Komitə durur, əyalətlərdə rayon komitələri işləyirdilər. AMM-in Mərkəzi Komitəsinin tərkibinə mən, Firuz bəy Ordubadski, Məmmədhəsən Hacınski, Rza Həqqi Şabanov, Əhməd bəy Pepinov, Çingiz İldırım, Şamo Naxçıvanski, Fətulla Rüstəmbəyov, Məhəmməd Mollayev, Zeynal Tağıyev, Ələsgər Bəylərbəyov, Ağalar Mahmudbəyov, Mirzələtif Mirzəyev, Qalib Vəkilov, zənnimcə, “Müsavat”ın nümayəndəsi Cavad Məlik-Yeqanov, İttihad Partiyasının bir nümayəndəsi – onun da ad-familiyası hazırda yadımda deyil, daxildik. Mərkəzi Komitəmizin özündə isə əsas rəhbərlik Pepinovun, Şabanovun, Hacınskinin, İldırımın, Ordubadskinin, Məlik-Aslanovun və mənim əlimdə cəmləşmişdi. Təşkilatımızın ayrı-ayrı istiqamətlər üzrə xəttini həyata keçirməkdən ötrü xüsusi mərkəzlər yaradılmışdı. Birinci – hərbi mərkəz idi və ora Çingiz İldırım, Şamo Naxçıvanski və Qalib Vəkilov, ikinci – qiyamçı mərkəz idi, ora Ordubadski, Mollayev, Bəylərbəyov, Şabanov və Pepinov daxil idilər. Bundan əlavə, daha iki – sənayedə və nəqliyyatda təxribatlar törətmək üzrə mərkəzlər vardı.
Xaricdəki mühacir dairələriylə əlaqələrimizə aidsə onu deyə bilərəm ki, Azərbaycan Milli Mərkəzinin xaricdəki təşkilatıyla ilk canlı rabitəmiz sabiq mühacir Yaqub Vəzirovun 1926-cı ildə Konstantinopoldan gəlməsiylə başlandı. O bizə Konstantinopolda və Parisdəki mühacirlərimiz haqqında müfəssəl məlumat verdi. Bildirdi ki, bütün Azərbaycan mühacirəti Konstantinopolda Məmmədəmin Rəsulzadənin başçısı olduğu AMM-in, Parisdə isə “Qafqazın Müstəqillik Komitəsi”nə daxil olan və həm bütün mühacir dairələri, həm də Fransa və İngiltərənin siyasi, maliyyə çevrələri, həmçinin Deterdinqin, Nobelin neft konsernləriylə əlaqə saxlayan Əlimərdan bəy Topçubaşovun rəhbərlik etdiyi qrupun ətrafında birləşib.
Yaqub Vəzirovun gəlişindən sonra Konstantinopoldakı və Parisdəki mərkəzlərimizlə əlaqəni Tiflis şəbəkəmiz vasitəsilə Hacınski həyata keçirirdi.
Yeni yaradılacaq hökumət kabinetinin də iki variantda layihəsi varmış. Hər iki variantda Əhməd bəy Pepinova xalq maarif naziri vəzifəsini həvalə etmək nəzərdə tutulurmuş.
Professor Firuz Ordubadski Əhməd bəyin ailəvi dostlarından idi. O, ilk tutulanlardan idi – 1930-cu il dekabrın 1-də anketində dəqiq göstərildiyi kimi – gecə saat 4-də aparılmışdı. Firuz bəy sovetin nöqteyi-nəzərindən onsuz da keçmişi ləkəli olan adam idi – pristav ailəsində doğulub böyümüşdü.
Tibb təhsili almışdı, doktor olmuşdu, hökumət pilləkənləriylə dikəlmişdi, – son vəzifəsi Dövlət Plan Komitəsinin sədr müavinliyi idi. Həbs olunanda Azərbaycan və Zaqafqaziya Mərkəzi İcraiyyə Komitələrinin üzvlüyündən əlavə, həm də SSRİ MİK-in üzvlüyünə namizəd idi. Qarayaxıcı dövlətin əlində bütün bunların maskalanma olduğunu söyləmək su içmək kimi asan idi. Və Firuz bəyə də həbsinin ilk günlərindəncə sovet cəlladxanasının etibarlı fəndləriylə necə işgəncələr vermişdilərsə, başlamışdı həm özünü, həm məsləkdaşlarını ifşa edən bolluca hesabatlar yazmağa. Onlarca cildi əhatə edən “Azərbaycan Milli Mərkəzinin işi” adlı toz basmış qovluqlarda Ordubadskinin mavi mürəkkəblə, əsəbi xətlə qələmə aldığı bir kitablıq “etiraf”ları var. Dönə-dönə Əhməd Pepinovu da “satır”. Əlbəttə, o dövrün, sovet cəza idarəsinin zirzəmi otaqlarında, səsçıxmaz qalın daş divarlı zindanlarında nələr törəndiyini gerçəkliyiylə təsəvvür etməyənlər ən yaxın adamları haqqında belə xəbərçilik etmiş, yeri düşəndə ağlasığmaz böhtanlara qol çəkmiş, zahirən çox mədəni, əqidəli, vicdanlı, lakin sanki dar ayaqda xəyanətə yuvarlanmış, dönüklük göstərmiş insanları qınaya bilərlər. Elə saf insan Ordubadskini də o cümlədən (məni hər dəfə repressiya qurbanlarından bəhs edərkən bu fikri təkrarlamağıma görə qınamasınlar. Gərək hər dəfə deyəm). Amma...
Əhməd bəy: “Firuz bəy mənim sadiq dostumdur, həmişə də dostum olaraq qalacaq. Orada nə deyibsə, sayılmır. Orada ayrı cür danışmaq mümkün deyil”.
***
1931-ci il aprelin 22-dir. Firuz Ordubadini dindirirlər.
“Azərbaycan Milli Mərkəzinin keçirdiyi gizli yığıncaqlarının birincisi 1927-ci ilin noyabrında Əhməd bəy Pepinovun evində olub. Mən iştirak etməmişəm. Amma bilirəm ki, orada Məmməd Yusif Cəfərov, Xudadat bəy Məlikaslanov, Fətulla bəy Rüstəmbəyov, Məlik-Yeqanov, Tağıyev və Şabanov toplaşaraq xaricdəki mərkəzdən alınmış direktivləri müzakirə ediblər”.
Ordubadskinin çoxsaylı əlyazmalarından birində kəsik: “İdeoloji cəbhədə Pepinov işləyirdi. Həm ədəbiyyat, həm də təhsil sistemində – istər orta, istərsə də ali məktəblərdə onun vəzifəsi gənclərə Azərbaycanın müstəqilliyi ideyasını təlqin etməkdən ibarət idi”.
Bu ifadələrin hər biri ölümə bərabərdi.
Çekistlər Azərbaycan Milli Mərkəzinin işi ilə ilgili məsuliyyətə cəlb etdiklərinin hər birindən o biri yoldaşları barədə bu cür ifadələr ala biliblər.
Tək Əhməd bəy Pepinov nə mərkəzin işiylə bağlı deyilənləri boynuna alıb, nə də məsləkdaşlarının hər hansı biri haqqında artıq söz deyib. Axıracan mərd-mərdanə bütün işgəncələrə duruş gətirərək bir-birini tez-tez dəyişən müstəntiqlərə təslim olmayıb.
Həbs olunan 53 nəfərin içərisində ən cavanlardan biri idi Əhməd bəy. Dustaq götürüləndə 37 yaşı vardı. Amma həmin insantablamaz zülmlərə, ağrılara, sancılara əyilməyərək mənliyini, kişiliyini qoruması onunla nəticələnir ki, altı-yeddi xəstəliyə düçar olur, bütün səhhəti pozulur.
KQB təcridxanalarında, sovet türmələrində və onların ənənələrini yaşadan həbsxanalarda təzyiqlər, təhqirlər, zor, əzab altında sınan heç kəsi qınamıram. Bədən dəmir deyil, daş deyil, hər kəsin dözümünün bir həddi var. Həm də bəzən o həbs evlərində təzyiq yalnız müttəhimə göstərilməyib, ona əziz olan elə insanlara yönəldilib ki, yumşalmamaq mümkünsüzləşib. Heç birini qınamıram. Amma insan sallaqxanalarında cəhənnəm məşəqqətini andıran üzüntü və əzaba dözərək əyilməyən, bükülməyən, sonacan polad qətiyyətini saxlaya bilən tək-tək mərdlərə xüsusi ehtiram və sevgimi də ifadə etməyə bilmirəm.
Əhməd bəy o nadirlərdən olub.
Əhməd bəy o tək kişilərdən olub.
Və 1956-cı ildə bəraətlə əlaqədar Əhməd bəy Pepinovun KQB arxivindəki cinayət işlərini araşdıran polkovnik Vasili Qriqoryeviç Maksimov onun mətanətinə necə heyran qalmışdısa, qədərincə emosional, hiddətini gizlətmədiyi və ona görə də idarəsinin üslubu baxımından çox səciyyəvi olmayan arayış hazırlamışdı, həmin hisslərin təsiri altında “Literaturnıy Azerbaydjan” jurnalına ayrıca məqalə yazmışdı, bu ailə ilə sonralar da ömrünün axırınacan ailəvi dostluğu özünə şərəf saymışdı və ilk görüşündə Sevda xanıma “Siz atanızla fəxr edə bilərsiniz. Neçə illərdir KQB-də işləyirəm, nə qədər işlərlə tanış olmuşam, bunca mətin adama rast gəlməmişəm”, – demişdi.
Sənin, hər gün və çox tez-tez rastlaşdıqlarından fərqlənən belə həmvətənlərin də olub!
Ona bənzəmək çətindir – anlayıram.
"Nemətlərin ən sevimlisi, insanı insan edən vacib dəyərlərin ən ucasında dayanan Söz səadət də, bədbəxtlik də gətirə bilir. 
İllah da ki, söz adamına!
Gözəl Göygölü görüb ona vurulmamaq mümkün deyil. 
Amma belə məlum olur ki, Göygölə Əhməd Cavaddan çox heyran qalan, bu gözəllər göyçəyinə, göllər gözəlinə onun qədər atəşin məhəbbət bəsləyən olmayıb. 
Bəlkə də olub, ancaq sevgisini Əhməd Cavad qədər dəqiq, duyğulu ifadə edə bilməyib. 
Əhməd Cavadsa xoşbəxt idi ki, könlündəki Göygəl heyranlığı və aşiqliyini elə hisslərinin coşqunluğuna uyğun biçimdə də sözləşdirməyi bacarmışdı.
Dumanlı dağların yaşıl qoynunda,
Bulmuş gözəllikdə kamalı Göygöl.
Yaşıl gərdənbəndi gözəl boynunda,
Əks etmiş dağların camalı Göygöl.
Bulunmaz dünyada bənzərin bəlkə,
Zəvvarın olmuşdur bir böyük ölkə!
Əhməd Cavad “Göygöl”ünü 1925-ci ildə yaradıb. 
“Yazıb” yox, məhz yaradıb! 
Çünki bu şeir elə vəhy kimi, dua kimidir. 
O zamanlar şair Azərbaycan Ədəbiyyat Cəmiyyətinin katibi vəzifəsində işləyirmiş.
Azərbaycan Xalq Cümhuriyyəti devriləndən sonra Əhməd Cavadın azadlıqda yaşadığı hər il deyil, hər gün qənimət idi. 
Əhməd Cavadı birinci dəfə 1923-də tutmuşdular. 
Adı da güllələnməli məhbusların suyahısındaymış. Amma sözükeçər xeyirxahları işə qarışır və bu dustaqlığı uzun çəkmir. Hətta ona azadlığa çıxandan sonra vəzifə də verirlər.
Di gəl, 1925-də yazılan “Göygöl” onun təzədən həbsə göndərilməsinə bais olur.
Mərkəzi İcraiyyə Komitəsinin sədri Səmədağa Ağamalıoğlu qəzetdə dərc edilmiş “Göygölü” oxuyunca valeh olmuşdu: “Bu şeiri görəndən sonra kim deyə bilər ki, Azərbaycanın Puşkini yoxdur! Əhsən! Əla yazıb!
Kəsin eyşi-nuşi, gələnlər susun,
Dumandan yorğanı, döşəyi yosun.
Bir yorğun pəri var, bir az uyusun,
Lakin mədümazarlar, şeytana papış tikənlər, xəbislər dərhal Ağamalıoğlunun gözünü açmağa, qulağını doldurmağa başlayırlar ki, siz səmimi adamsınız, xeyirxahsınız, ona görə də bu şeiri şirin bir mənzumə kimi oxuyursunuz. Məbada unutmayın ki, bunu keçmişi ləkəli, bizə qətiyyən sədaqətli olmayan, hətta qatı düşmən sayılmalı bir şəxs yazıb. Bir fikir verin görün nə deyir:
Sənin gözəlliyin gəlməz ki, saya,
Oldun sən onlara mehriban daya,
Fələk busatını quralı, Göygöl.
Elə bilirsiniz guya göydəki ayı, ulduzu deyir? Əsla! Cümhuriyyət bayrağının üstündəki ay-ulduzu nəzərdə tutur bu xain! 1918-ci ildə müsavat hökumətinin əvvəlcə Bakıya girə bilməyib Gəncədə yerləşməsinə də işarəylə yazır ki, sən onlara dayə, himayədar oldun. Hələ bu harasıdır, ardını oxuyun, bu məlun görün sovet mətbuatında nəyi dərc etdirib, əski parçası kimi ayaq altına atdığımız köhnə bayraqlarını misralarında necə gizləyib, necə vəsf eləyib:
Dolanır başına göydə bulutlar,
Bəzənmiş eşqinlə çiçəkər, otlar
Ayrılıq könlünü qıralı, Göygöl!
Cümhuriyyət bayrağının rənglərini sadalyır burda! 
Qurbanlıq quzuların otlamasınından dəm vurur guya. Həqiqətdə isə niyyəti ayrıdır. Qurbanlıq quzu kəsiləndə qanı axacaq – bu da sizinçün qırmızı rəng.
Çəmən-çayır, otlar da yaşıl. Bu da üç! 
Həmin o cümhuriyyətin tarixin arxivinə tolazlanmış bayrağı!
Ancaq hərifin bununla da ürəyi soyumur. Türkiyəyə qaçıb getmiş müsavatçı silahdaşlarının xiffətini çəkir, onlara ismarış yollayır.
Bir sözün varmıdır əsən yellərə,
Sifariş etməyə uzaq ellərə?
Olursa qoy olsun haralı, Göygöl!
Nədirsə, bu dəfə də bəla ötüşür və bir neçə aydan sonra onu sərbəst buraxırlar. 
Bu yazıya ona görə səxavətlə yer ayırmışdılar ki, şair bir neçə ay ərzində dövri mətbuatda, o sıradan həm də elə bu partiya qəzetində haqqında dərc edilən kəskin məqalələrdə toxunulan məsələlərə aydınlıq gətirməyə çalışır, özünə bəraət qazandırmağa cəhd edir, bəzi nöqsanlarını da boynuna alırdı: “Müsavat firqəsi ilə felən 1920-ci ilin aprel inqilabından, 1924-cü ildə verdiyim deklarasiondan bəri heç bir əlaqəm olmamaışdır.
...Bir çoxları kimi uzağı görə bilmədim. Milli şair olmağa çalışdım, bir çox milli parçalar yazdım. Bunu boynuma alıram. Lakin tarix, həyat bir çox əski mətlubata qələm çəkdi ki, milli duyğu da onun içində. Bu gün ümumbəşəri əhəmiyyəti olan bir hərəkatdan saparaq dar bir çərçivəyə girmək bəşəriyyətə xəyanət deməkdir. Ona görə, ümumiyyətlə, yazmış olduğum milli ruhlu parçalardan imtinayla gənc dimaqlar üçün onların zərərli olduğunu etiraf edirəm. 
Şəxsən mən özüm bir daha milli parça yazmamağı qərar verdim.
Münəqqid yoldaşlar bir də “Göygöl” məsələsini atdılar ki, bir az da o xüsusda danışmağı faydalı gördüm. “Göygöl” özlüyündə lirik bir parça olduğundan ümumiyyətlə lirizmə məxsus bir səciyyə etibarilə ona müxtəlif mənalar verilə bilər. Lakin nə “Göygöl”, nə də mətbuatda çıxan başqa yazılarımda bilxassə, 1924-cü ildən sonra heç bir siyasi məqsəd tutduğum yoxdur”.
Belə yazıırdı, belə yazmağa məcbur idi. Ortada can qorxusundan daha müdhiş olan ailəsinin, balalarının taleyi vardı. 
Odla oynamaq olmazdı. 
Qarşıdakı düşmənin necə əzazil, amansız və nəhəng olduğunu şair yaxşı anlayırdı.
Hökm düşmən əlində idi, nə edəydi?!
Amma qisascıl, şübhəcil rejim Əhməd Cavadın bu vədləri və etiraflarına deyil, gizli agentlərin, bir xeylisi də elə Əhməd Cavadın öz “qələm qardaşları” arasında olan çuğulların, sözgəzdirənlərin qeybətlərinə, yarı şər, yarı doğru qatışıq xəbərçiliklərinə inanırdı.
“Göygöl”lə bağlı hələ 1925-ci ildə xəfiyyə düşüncəlilərin və elə gerçək xəfiyyələrin duyuq düşməsinin səbəbkarı da Əhməd Cavad özü olmuşdu.
Çox da 1929-cu ildə yazırdı və çox da 1925-ci ildə NKVD zirzəmsindəki dindirmələrində and-aman edirdi ki, bu şeir sadəcə təbiətin tərənnümüdürr. 
Dost-tanış arasında şeir dərc olunandan bir müddət sonra xısın söhbətlərdə, bir az da qürrələnərək, pıçıltıyla dost-tanışa həsrətlisi olduğu, qayıdacağına inandığl bayrağı misralarında necə şifrələdiyini söyləmişdi. 
Çekistlər də fürsəti fövtə verməmişdilər.
Bunu Əhməd Cavad özü ustadı Cavidə 1930-cu illərin əvvəlində söyləyibmiş. Etiraf edibmiş ki, qanmadım, inandım, etibarlı saydığım bir-iki adamın yanında ağzımdan “Göygöl”lə bağlı söz qaçırdım, nəticəsi də ağır oldu.
Cavid Mişkinaz xanıma danışıbmış bunu, mənə də Turan xanım nağıl etmişdi.
Cavadın oğlu Yılmaz Axundzadə də bu qəziyyədən xəbərdar idi, bildiklərini də mənimlə bölüşmüşdü.
...Bu melodiya isə ayrı “mahnı”dandır:
Görmədi sizləri vəfalı Göygöl.
Nişan vermə ona ayı, ulduzu,
Artıq unutmuş o xəyalı Göygöl.
Onun ehtiyacı yox həsb-i hala,
Nifrəti var əski ulduz-hilala.
Sənin kimi bir əfsanə xəyala,
Uyğunlaşsa yaşar cəfalı Göygöl.
Bu şeirin də adı “Göygöl”dür və onu Səməd Vurğun Əhməd Cavada yazıb, 1926-cı ildə “Gənc işçi”də dərc etdirib.
Fəqət xeyli sonralar qardaşı Mehdixan Vəkilovun “Ömür dedikləri bir karvan yolu” adlı xatirələr kitabında yazmasınca o şeirdən sarı Vurğun təəssüflənirmiş. Bir az da böyük qardaşını qınayırmış: “O vaxtlar mən Əhməd Cavada cavab olaraq, komsomolçuluğuma salıb, sənin təhrikinlə “Göygöl” yazdım. Amma öz aramızdır, Əhməd Cavadın “Göygöl”ü mənimkindən çox-çox üstün əsərdir, əsl poeziyadır”.
Mən Vurğunu ittiham etmək qəsdində deyiləm, çünki həmin qəliz əyyamların, o dəhşətli zəmanənin çox gizlinclərindən agaham. 
Zavallı Əhməd Cavad özü haqqında o təhər yazanda Vurğun neyləməliydi ki!
Dövran, rejim, insanaqənim siyasətlər idi o cür danışdırıb, o cür hərəkət elətdirən.
Elə Cavad də anlayırmış Vurğunu. 
Ona görə də sonra ünsiyyətləri, dostluqları da heç həmin şeir olmayıbmış kimi davam edirmiş.
1987-ci ildə Cavidlərin qəmli taleynə həsr edilmiş “Vaxtdan uca” əsərimi Moskvada yazıb tamamlamışdım, makinada çap olunmuş nüsxələrini oxumaq üçün Ənvər Məmmədxanlıya və Anara, bir də dərc edilməkdən ötrü o vaxt “Ulduz” jurnalının redaktoru işləyən Yusif Səmədoğluya göndərmişdim. 
Rəhmətlik Yusif müəllim oxuyaraq çox təsirlənmişdi, jurnalda çapını məsləhət bilməyərək yazmışdı ki, dilə-dişə düşəcək, kitab kimi çıxmasına maneələr yaranacaq, yaxşısı budur elə birdəfəlik kitab nəşr olunsun. 
Bu tövsiyyə ağlıma batmışdı. 
Məktubunda bir sıra başqa təfərrüatlarla yanaşı Yusif müəllim bunu da yazırdı ki, 1936-cı ildə Səməd Vurğun birinci Lenin ordenini alanda iki mühüm səbəbi birləşdirərək evində yazıçı dostlarına təmtəraqlı ziyafət veribmiş. 
Həmin məclisə ilk dəvət edilənlərdən biri və şövqlə dediyi sağlıqlar, coşquyla oxuduğu şeirlərlə ziyafətə əsas rövnəq verənlərin ən fəalı Əhməd Cavad imiş. 
Məclisin ikinci fərəhli səbəbi Yusifin özü imiş. Vurğunun ilk övladı.
Yusif həmin məclisdən az öncə, 1935-ci il dekabrın 25-də doğulmuşdu və mənə məktubunda bunu da qeyd eləyib: “Söz yox, məclisin əsas səbəbkarı həm də mən olduğumdan yəqin ki, atamın dostları, gələn qonaqlar hamısı mənə də baxıbmış. Demək. yadımda qalmasa da, hər halda mənim gözlərim Əhməd Cavadı həyatda görüb”...
Daha onu heç bir göz görmədi.
Əhməd Cavadı bu dəfə əbədlik apardılar.
Hər dəqiqəsi il qədər uzun sürən, təhqirlərlə, işgəncələrlə, sarsıntılarla müşaiyət edilən üzücü dindirmələrdən sonra axırıncı nöqtə.
Böyük şairin ömrünə, varlığına son qoyan atəş!
Və o son atəşdən öncə, həmin cəhənnəm əzablı dindirmələr boyunca neçə kərə “Göygöl”ün adı çəkilmişdi.
Ömrün xoş dəqiqələrində ona Uca Dərgahdan, dibsiz səmalardan pərilər əlində ilham şərbəti, ilahi nida kimi nazil olmuş, yaranışı ilə onu bəxtiyar etmiş o gözəllər gözəli şeir həm də Əhməd Cavadı qayıdışsız sona aparan məşəqqətli yolda dilsiz bələdçilərdən birinə çevrilmişdi...
Olan olub, bitən bitib. Bunlar acı taleyimiz, düyün-düyün keçmişimizdir.
Hələ ki, Əhməd Cavadın “Göygöl”ünə o şeirə layiq nəğmə bəstələnməyib.
O gücü, o eşqi özündə tapan hansı bəstəkarımız olacaq?
Mən Cavanşir Quliyevdən umuram."
"Sözün düzünü demək də, yazmaq da həmişə çətin olub. 
Dünyanın hər yerində və bütün zamanlarda. 
Dili daha bağlı, gözü daha qıpıq, səsini çıxara bilməyən ölkənin insanları uzaqdan- uzağa onlara həsəd də aparıblar. 
Amma nahaq! 
Gendən gülümsəyən sərablar adətən boş xəyaldan başqa bir şey olmur.
Guya hər gördüyünü və duyduğunu, hər bildiyini və bildirmək istədiyini dilə və qələmə gətirmək yolunda azad sandığınız yerlərdə həm əl altından, həm də aşkarca bir ucdan elə manelər yaradılıb ki, o məkanlarda ömür sürənləri azad sayıb həsədlə köks ötürənlər hər təfərrüatdan agah olsaydılar, “yenə bizə şükür” deyərdilər.
Azadlığı verəndə, uçmaqçün üfüqləri sərbəst elan edəndə heç vaxt vacib “əmma”nı yaddan çıxarmayıblar. 
Sərbəstliyin, asudəliyin hədlərini, sərhədlərini də hökmən cızıblar. 
“Əlbəttə azadsan, lakin bu verilmiş cızığın içində!”.
Tarixin qəmli səhifələri nə qədər desən! Sözün düzünü, gerçəyin xalisini söyləyənləri, qələmə alanları zaman-zaman zindanlara da atıblar, sürgünlərdə də çərlədiblər, dərisini də soyublar, daşqalaq da ediblər, tonqalda da yandırıblar, çarmıxa da çəkiblər, gülləyə də tuş salıblar.
“Desəm öldürərlər, deməsəm ölləm” çıxılmazlığı düşüncə və söz adamını həmişə ömür boyu sıxıntısına tabşamalı olduğu dar çəkmə kimi incidib, ürəyini qabar, beynini döyənək edib.
Beləcə, nə qədər deyilməli söz deyilməmiş, nə qədər yazılmalı fikir yazılmamış qalıb.
Amma müdrik elimiz “Aşıq gördüyünü çağırar” da söyləyib axı.
Və köksü sazlı ozanlarımız bu etimadı, bu el ümidini doğruldub, müdam el-el gəzib, gördüyünü saza-sözə qovuşdurub, təkcə çalğısı-oxusi ilə insanlara zövq verməklə kifayətlənməyib, həm də söylədiklri ilə ürəkləri və düşüncələri oyaq saxlamağa da müvəffəq olub.
Ona görə də ellərimiz həqiqətin özünü, gerçəyin pərdəsizini, doğrunun cövhərini dilindən, qələmindən əskik etməyən ozanlara “haqq aşığı” deyib.
Dünyanı və insanı olduğu kimi görməyi bacaran, sözə sığal çəkərək bu gerçəkləri inci kimi sapa düzən, sərin su kimi təşnə dodaqlara, yanğılı könüllərə səpən haqq aşıqları yaşayıb, yaradıb, bu fani dünyadan köç edib gedib.
Fəqət bircə kəlməsi də diri qalan heç bir haqq aşığı unudulub getməyib, millətin mehriban, minnətdar yaddaşında əbədilik sevgi yuvası qazanıb. 
“Haqq” həm Haqq-Təala, Allah deməkdir, həm də həqiqət. 
Həqiqətə sadiq olmaq elə Xudavənd-i aləmin xoşladığı əməli yerinə yetirmək, Pərvərdigara da layiqli bəndə olmaq anlamındadır.
Aşıq hətta istəsə belə HAQQ AŞIĞI ola bilməyəndə demək, mütləq araya İblis girib.
Şərin ayaq tutduğu belə gedişatda suç aşıqda deyil, Şeytandadır, onun qarşıdırdığı zəmanədə, onun rəvac verdiyi siyasətdədir.
Nə acı ki, biz bu kədərli aqibəti də yaşamışıq.
XX yüzil gəlib, taxta sovetlər çıxıb. 
Qırmızılar gələn kimi milli olan, əsil olan çox nəsnələrə düşmən çıxıb, haqqı deyənin dilini kəsməyə, “həqiqət yalnız mənimkidir” düşüncəsini beyinlərə həkk etməyə çalışıb.
Bu, elə hökm edən kimi həyata keçəsi, elə elan edilməklə, tələblə baş tutası niyyət deyildi. 
O səbəbdən başlayıblar başını azca dik qaldıranları, səsi bir az bərk çıxanları, doğrunu onların arzuladığı kimi deyil, öz anladığı kimi dilə gətirənləri təqib etməyə.
Təqib də sadəcə güdmək, başına ağıl qoymağa çalışmaq, danlamaq, düz yola gətirməkdən ibarət deyildi.
Məsələni bolşevik amansızlığı və əzazilliyi ilə birdəfəlik və qəddarlıqla həll edirdilər. 
Nəsil-nəsil insanları bu səbəbə görə Allahın bəşərə əta etdiyi ən ali nemətdən – həyatdan məhrum ediblər.
Qurbanların içərisində isə Haqq Aşıqları da olub.
Qısma-boğmayla, qorxu-hürküylə anlatmaq istəyib ki, aşıq gördüyünü çağırmaz, aşıq görməsi məsləhət olanı görməli, deyilməsi məsləhət olanı çağırmalıdır.
...Qonşumuz olmuş, tez-tez təmas saxladığım qocaman bir el aşığının dilindən 30-40 bundan qabaq tez-tez eşitdiyim sözlər heç yadımdan çıxmır. Deyərdi ki, Allah həmin Allahdır, dünya həmin dünyadır.
Allahın həmin Allah olmasına sözüm yox, dünya dəyişir axı!
Dünya, mənə görə, yalnız dağ-daş, yol-irız, həyət-baca deyil. Dünya ilk növbədə axarında olduğu vaxt, həmin vaxtın təklif etdiyi düşüncə, duyğu ab-havasıdır.
Aşığı yenmək istəyən mənfur dövranlar sovuşub gedib. 
Ancaq düyünlü zamanların acı yelləri də etdiyini edə bilib. 
Əyyamlar varmış ki, aşıq xalq üçün hər şey imiş – həm məsləhətçi, ağasaqqal, həm yolgöstərən, müşkül açan, həm kitab, həm toy-düyün, həm kino, həm teatr.
Yeni zamanlar gəlib və dövran özü aşıqla bir çox məqamlarda rəqabətə girişib.
Bizdə, bütün türk dünyasında bu şərəfə layiq sayıla biləcək nə qədər sənətkar var?
Sualım zamanadır, ondan soruşuram və cavabı da bizli-bizsiz O verəcək!
Bildiyim bir böyük gerçək isə budur ki, hər halda bizdə də, bütün türk dünyasında da həqiqətin səfiri olmağa qadir, saza-sözə ilahi məhəbbət bəsləyən cavanlı-qocalı çox, lap çox sənətkarlarımız var, yaşayır, yaradır...
Alnına millətdən gələn gördüyünü çağırmaq tapşırığı yazılan,taleyinə ürəyini bolşaldaraq bəxtiyar olmaq və bununla başqalarını da xoşbəxt etmək məsudluğu düşən el aşığı böyük yolunu davam etdirməkdədir.
Hər sözü kimi bu sözü də Allah dərgahına yetişib, eşidilib və dua müstəcəb olub.
Aşıq elimizlədir!
Və həmişə də belə olsun!"
"Bu gün milli tariximizin ən ağrılı, ən göynəkli günlərindən biridir.
Dəyərli vətəndaşlarımız, bacılar, qardaşlar, ürəyində zərrəcə də olsa, yurd və xalq qeyrəti daşıyan hər kəs, lütfən, heç zaman bu günü unutmayın! 
Hər ilin bu günündə, bu axşamında, bu gecəsində dualar edin!
Bu gün bu millətin sinəsinə dağ çəkilən, beli qırılan ən müdhiş günlərdən biridir.
1937-ci ilin 12 oktyabrında -
Əhməd Cavadı güllələyiblər,
Vəli Xuluflunu güllələyiblər
Bəkir Çobanzadəni güllələyiblər,
Böyükağa Talıblını gülllələyiblər,
Məmmədkazım Ələkbərlini güllələyiblər,
Hənəfi Zeynallını güllələyiblər,
Əziz Qubaydulini güllələyiblər,
Xalid Səidxocayevi güllələyiblər...
və daha neçə parlaqdan-parlaq zəka sahibini.
1937-ci il oktyabrın 12-si millətin beyninə, ürəyinə atəş açılan qətl günlərindəndir! 
Bunları unutsaq, biz millət ola bilmərik, yaxşı vətəndaş ola bilmərik, bu yurdun suyu, havası, çörəyi halalımız olmaz!
Məzarı olmayan bu zavallılara, bu nur topalarına, bu əbədi nigaran ruhların sahiblərinə, bu millət çıraqlarına necə deyim ki, rahat yatın, necə deyim ki, qəbriniz nurla dolsun?
Narahat ruhlarına doğru qaldırıram başımı, Vətəndən uzaqlarda göylərə baxıb onlara, onların heç vaxt dinclik tapmayacaq ruhlarına deyirəm: ""Rahat uçun, əziz Vətən yavruları!""
Dəyərli yurddaşlarım, istəkli soydaşlarım! 
Dualarınız bu gün, bu axşam, bu gecə onlarla olsun!
Ağlaya bilən ağlasın, qəhərlənə bilən qəhərlənsin, qəmlənə bilən qəmlənsin.
Onlar millətdən, doğmalarından xəbərsiz qətlə yetirilındə ağlayan, qəhərlənən, qəmlənən, yas tutan olmamışdı.
Bunu hər il bu gün, bu axşam, bu gecə biz edək!
Olublar və ürəklərimizdə yaşamaqda davam edirlər!
Rahat uçun, əziz Vətən yavruları!"
"Nə tez keçdi bir il!
Hadisələr, səfərlər, iş-güc, yüz cür qayğılar o qədər çoxdur ki, sanki vaxt əslində olduğundan daha yeyin irəliləyir. 
Göz açıb yumunca görürsən ki, gün ötdü, həftə arxada qaldı, ay sovuşdu, il sona çatdı. 
Gün, həftə, ay, il nədir ki! 
Bir də baxırsan ömür özü bitir...
Düzdür, Rafiqin özü, vüqarını axıracan sındırmadan, nicatsız xəstəliklə mübarizəsini apara-apara onu sevənləri, hamımızı asta-asta bu qayıdışsız gedişin yaxında olduğuna hazırlayırdı. 
Amma hər şeyi bilə-bilə inanmağımız gəlmirdi, bu soyuq həqiqəti şüurumuza yaxın buraxmaq istəmirdik ki, Rafiq biryollluq gedə bilər
Dostlarımızdan biri ilk gənclik illərindən Rafiqin sənətinin, şəxsiyyətinin vurğunu idi. Hələ şoğərib xəstəlik başını qaldırmazdan xeyli əvvəl elə hey israrla xahiş edirdi ki, nə olar, imkan yaradın bir könlüm istəyən ziyafət verim, Rafiqin başına yığılaq, həm nəhayət ki, onunla yaxından tanış olum, həm də illərcə ürəyimdə bəslədiyim ehtiramı, məhəbbəti bir süfrə arxasında özünə də söyləim.
Rafiqə demişdim, o da dərhal, “Əlbəttə!” cavabını vermişdi və əlavə etmişdi ki, hamımıza uyğun bir vaxt seçib toplaşarıq.
Gah mənim səfərim çıxırdı, gah Rafiqin işi olurdu, gah dəvət edən dostumuzun, gah həmin məclisdə iştirakını düşündüyümüz digər ortaq dostlarımızın ezamiyyəti, hansısa tədbiri, nasazlığı macal vermirdi ki, bu arzu gerçəkləşsin.
Sonra Rafiqin xəstəliyi başladı ona əziyyət verməyə.
Amma buna baxmayaraq hər müalicəsini alıb bir az babatlaşan kimi deyirdim, ay Rafiq, axı görüşümüz qalır, dostumuz gözləyir...
Arzu ürəyimizdə qaldı.
Daha heç vaxt Rafiqlə görüşməyəcəyik.
Daha bütün dost məclislərimiz onsuz keçəcək. 
Birgə olub deyib-gülə, fikir bölüşə, dərdləşə, zarafatlaşa, keçmişləri ana bilməyəcəyik.
Hər halda bu dünyada!
...Günlər günləri qova-qova bu yoxluğun bir ili tamam oldu.
İnandın inanmadın, barışdın barışmadın bu belədir.
Bir ənənə var ki, adətən hansısa klassik şairin, görkəmli yaradıcının, ya mühüm bir mədəniyyət hadisəsinin adı ilə bütöv ili adlandırırlar və il boyu bundan dolayı müxtəlif tədbirlər keçirirlər.
Arxada qalan ilimiz elan edilmədən “RAFİQ İLİ”nə çevrildi.
Rafiq Hüseynov lap cavan çağlarından göz qabağında olmuşdu.
Hər evə, hər insanın gündəlik həyatına daxil olan televiziya səbəb salmışdı ki, onillər boyu Rafiq Hüseynov az qala hər gün xalqı ilə birlikdə olsun – onu görsünlər, haqqında danışsınlar, özünü, sözünü müzakirə etsinlər.
Lakin Rafiqsiz başa çatan bu ilk il boyu bəlkə də onu arxada qalan köhnə illərdəkindən qat-qat çox andıq, onun haqqında daha çox düşündük, mədəni gerçəkliyimizdə, ziyalı mühitimizdə onun necə sevimli bir hadisə olması barədə daha artıq fikrə daldıq.
Rafiqlə Hüseynovla mən 1970-ci illərin ortalarından, tələbəlik illərimdən, Azərbaycan Televiziyası və Radiosunda ilk verilişlərimi aparmağa başlayandan tanış və sonra da dost oldum.
1970-ci illərdə bizim bircə televiziya kanalımız, bircə də raidiomuz (“Araz”ı ilə qoşa) vardı və onlar ölkə həyatının ayrılmaz parçaları idi. 
İstisnasız olaraq hamı radio-televiziyanı dinləyirdi, baxırdı və bunlar da baxılmağa, dinlənilməyə layiq idilər!
Rafiq televiziyamızın birmənalı şəkildə ən parlaq ulduzu idi.
Rafiq neyləyirdi ki, nə qeyri-adi iş görürdü ki? 
O da digər diktorlar kimi mətn oxuyurdu, ara-sıra veriliş aparırdı. 
Fəqət həmin yaxşıların içərisində Rafiq xüsusi cazibəsi, ifasının canayatan tərzi, ekranda görününcə tamaşaçını cəlb etməsi, seyrçilərin hamısının inandıra, ürəyinə yol tapa bilmə qabiliyyəti ilə fərqlənirdi.
Rafiqin həyatı əvvəldən-sona Azərbaycan tele-radio məkanı ilə bağlı oldu.
Televiziyaya yeniyetməykən gəlmişdi, işıqçı kimi işə başlamışdı və axıracan da bir İŞIQ olaraq qaldı.
Həmin 1970-ci illərdə, Azərbaycan televiziyasının “Gənclik” redaksiyası ilə əməkdaşlığa başlayanda, hər ay bir neçə veriliş apardığım vaxtlarda mən də xeyli populyarlaşmışdım, küçədə görənlər tanıyırdı, baxırdı və bir çoxları da elə zənn edirdi ki, biz Rafiqlə qardaşıq. 
Adlar-soyadlar da uyğun gəlirdi, zahirimizdə də bir az oxşarlıq vardı, veriliş aparmaq dəsti-xətlərimiz də yaxın idi.
Elə dostluğumuz da tanımayanların uzaqdan-uzağa bizi eyni ailənin övladı güman etməsi sayəsində başlamışdı.
Mən hər ay efirə çıxan və maraqla qarşılanan “Yaşıdlarımız”, “Biz romantiklərik”, “Necəsən, gənc dost” verilişlərini aparırdım, demək olar ki, hər gün, günaşırı telestudiyada idim. Lakin arada pərdə, böyük-kiçiklik vardı və hamımız əslində eyni radio-televiziya ailəsinin üzvü olsaq da, təqdim eləyən, tanış edən olmasa, hər gün dəhlizlərdə rastlaşıb salamlaşdığım dəyərli insanlara birinci özüm yaxınlaşmağı düzgün saymırdım. 
Bir dəfə, növbəti verilişimin efirə gedən gününün səhəri Rafiq özü məni görüncə ayaq saxladı. Təbrik etdi və qayıtdı ki, məndən neçələri soruşub ki, Rafael balaca qardaşın deyil? Mən də bir neçə nəfərə yox deyəndən sonra, növbəti dəfə yenə eyni sualı eşidəndə zarafatla demişəm ki, düz tapmısınız, qardaşımdır.
Gülüşdük və beləcə, bu an da davam edən (heyflər ki, artıq yalnız xəyalən, qəlbimdə davam edən) təmaslarımız, dostluğumuz, mehriban ünsiyyətlərimiz başlandı.
Rafiq Hüseynova qədər də Azərbaycan radiosunun da, televiziyasının da xeyli tanınan və bəyənilən diktorları olmuşdu.
Radioda və televizyada elə həmin illərdə, Rafiqin efir məkanında özünü təsdiq etdiyi dönəmlərdə Soltan Nəcəfov, Ramiz Mustafayev, Sabutay Quliyev, Züleyxa Hacıyeva, Gültəkin Cabbarlı, Fatma Cabbarova, Davud Əhmədov, Məhəbbət Məmmədli, Qara Tağızadə, Eldost Bayramov, Əli Məmmədov, Natəvan Hacıyeva, Roza Tağıyeva, Sabir Ələsgərov, Şərqiyyə Hüseynova, Ofelya Sənani, Həqiqət Əskərzadə, Tamilla Ələkbərova, Hicran Hüseynov və digərləri kimi hər cəhətdən üstün diktorlarımız vardı (və bu gün Vida Mərasimləri Evində, Rafiqlə ayrılığın birinci ildönümü günündə Roza, Həqiqət, Ofelya, Tamilla xanımları, onlardan sonra televiziyaya gəlmiş, onların və Rafiqin məktəbinin dərslərini almış sonrakı nəsil xanım diktorlarımızı birgə görəndə xəyalımdan keçdi ki, bütün millətin bu köhnə tanışları yalnız əziz Rafiqin xatirəsini anmaqçün deyil, həm də ömrün qayıtmaz illəri, öz gənclikləri ilə Rafiqin vasitəçiliyi ilə bir daha görüşməkçün burdadırlar).
Heç kəs inciməsin, bu danılmaz gerçəkdir ki, 2 ad bütün diktorluq tariximizdə həmişəlik ötülməz zirvə olaraq qalmaq haqqını qazanıb. 
Aydın Qaradağlı və Rafiq Hüseynov! 
Lakin nəzərə alsaq ki, Rafiqin həm fəaliyyət illəri çox oldu, həm də televizyanın açdığı imkanlar sayəsində özünüifadə meydanı bir az da geniş alındı, onda bu fenomenin efir mədəniyyətimizin qızıl kitabında daim ən ucada dayandığını təsdiqləməliyik.
Rafiqin nitqində, səsində və zahirində tamaşaçını dərhal təsiri altına çəkən bir təlqinedicilik vardı.
Həm də istər rusca, istərsə də ana dilindəki mətnləri səsləndirəndə.
Rus və Azərbaycan dilləri 1960-1970-80-ci illərdə efirimizdə yanaşı idi və diktorlardan hər iki dili mükəmməl bilməsi tələb olunurdu, əksəriyyətində də bu keyfiyyət vardı.
Həm rus, həm Azərbaycan dilində yaxşı danışa bilmək və hər iki dildə məqbul sayılacaq səviyyədə diktorluq edə bilmək fərqli anlayışlardır.
2 fərqli dilin seçilən fonetik sistemləri, müxtəlif səs məxrəcləri, tələffüz özəllikləri, insanın səs aparatının ani olaraq gah o, gah bu dilə uyğunlaşmasının təbii çətinliyi umur ki, ali peşəkarlığa nail olmaqçün gərək həm də gecə-gündüz usanmadan öz üzərində işləyəsən. 
Bu isə elə nemətdir ki, gərək Göydən gələ və həmin payın kimə hansı ölçüdə nəsib olmasını da Allah özü həll edir!..
Rafiq tək diktorumuzdur və həm də sovet dönəmində milli respublikalardan olan yeganə sənətkardır ki, ona Moskvada qalmağı, Mərkəzi Televiziyada işləməyi təkilf etmişdilər.
Gününə görə bu eyni sənət sahiblərinin ən əlçatmaz bir arzusu sayıla bilərdi.
Çünki o Bakısız yaşaya bilzməzdi, çünki o, Vətənlə, Bakıyla, buradakı dostlarıyla, bu mühitlə nəfəs alırdı və özünü buralardan ayrı təsəvvür etmək ağlına belə gəlmirdi.
Rafiq bu əziz şəhərin, paytaxtımızın rəmzi olan insanlardan idi.
...Rafiq Hüseynlini xatırlayıram, içərimdən xəfif bir xiffət keçir. Bu nisgilsə, yalnız qəlbimə, ruhuma yaxın bir adamın itkisinin doğurduğu həsrət, ağrı deyil. 
İndi, ölkədə, ümumi nitq mədəniyyətimizdə ciddi böhranların yaşandığı, efirimizdə, çoxsaylı televiziya və radio kanallarımızda dil pintilıiyinin baş alıb getdiyi, gözəl ədəbi dilimizin löyün-löyün ləhcə və şivələrə məğlub edildiyi günlərdə Rafiqin yeri daha artıq görünür. 
Rafiqin və onun da təmsilçisi olduğu kamil diktorluq məktəbimizin, geniş mənada diktorluq mədəniyyətimizin!
Çünki Rafiq və onun digər həmkarlarının bir zamanlar hər gün efirdən insanlara çatan səlis, rəvan nitqi, dürüst tələffüzü, onların ifasındakı göyçək Azərbaycan dili tamaşaçılara, dinləyicilərə örnək nümayiş etdirir, yol göstərir, vərdişlər aşılayırdı ki, danışmaq, nitq, tələffüz belə olar!
Sonra bir ara hansı kəmağıllarsa belə qət etdilər ki, diktorluq köhnəlmiş üsuldur, ondan imtina edək, keçək aparıcılıq təcrübəsinə.
O gedişatda bir çox ən bişkin diktorları da göndərdilər təqaüdə, sevimli peşələrindən uzaqlaşdırdılar. 
Hamımıza zərbə dəydi, ən mühümü - dilimizə çatlar salındı.
Axı istənilən aparıcı da, yüz minlərlə, milyonlarla insanın qarşısına çıxan şəxs (və onu o hündürdən hündür, sədası ölkə boyu yayılan kürsüyə, mikrofon, kamera önünə çlxaran da) dilimizin və millətimizin qarşısında məsuliyyətini heç vəchlə unutmamalıdır. 
Hər bir aparıcı da ən əvvəl diktorluq peşəsinin bütün məziyyətlərinə yetərincə sahib olmalıdır. Yoxsa ki, onlar da rəngləri xamlıqla bir-birinə qatışdıran, əcaib-qəraib cızmaqaraları sənət deyə cəmiyyətə sırımağa çalışan, guya hansısa modern bir cərəyana mənsubluğunu biz fağırlara yedirtməyə cəhd edən, amma adi bir göyərçin şəklini çəkməyi bacarmayan rəssamcıqların kökünə düşərlər. 
Necə ki, düşüblər! 
Axır-axırda Rafiq Hüseynli oxudu da. 
Eldar Mansurovun bəstələdiyi bir neçə mahnı Rafiqin məxməri səsində, zümzümələrində yazıldı, ayrıca disk də buraxıldı.
Mənim nəzərimdə isə Azərbaycan dilindəki gözəl, ifadəli, şirin, zəngin nitqin özü elə nəğmə oxumaq kimidir.
...Rafiq bayram kimi bir həyat yaşadı.İnsanlara, səslərlə, sevgilərlə, dostlarla, xoş ünsiyyətlərlə, macəralarla... dolu bir həyat. 
Hər cəhətdən zəngin bir həyat!
Gedirkən bircə nigaranlığı Leylisindən idi. 
İstəkli balasından, tək yadigarından! 
Ona görə də hər dəfə Rafiqi anırkən ürəyimdən ilk keçən bu arzu olur ki, Tanrı özü Rafiqin ciyərparasını daim himayəsində saxlasın! 
Amma Rafiq elə bir güclü ruhun daşıyıcısıdır ki, inanıram, o dünyadan da hər an əziz övladına hayan ola, onu qoruya biləcək...
...Bakısız yaşaya bilmirdi Rafiq.
Artıq bir ildir, Rafiq Bakısız, Bakı Rafiqsiz yaşayır...
Lakin ötən onsuz ilin bir anında da Rafiq bizsiz, biz onsuz olmamışıq.
Xalq artuisti, görkəmli sənətkarımız, unudulmaz dostumuz Rafiq Hüseynli yaddaşlarımızda və sənət tariximizdə elə silinməz izlər qoyub ki, onun səsi və işıglı çöhrəsi Azərbaycanın ən uzaq sabahlarında da var olacaq, hər dəfə də elə bizimləymiş kimi qavranılacaq.
Rafiq kimi nurluların yolu əbədi gedişlərinin bir ili ilə bitən deyil.
Ürəklərdəki yolun sonu olarmı?!
26 oktyabr, 2018"
"Hər ikisi təsdiqləyir ki, o, yaxşı sənətkardır. 
Sadəcə “Yaxşı sənətkardır” demirlər, etiraf edirlər ki, o, Azərbaycanın ən yaxşı tarzənlərindən biridir.
Bunu bəyan edənlərin ikisi də tanınmış ifaçılar, mahir tarzənlər və hər ikisi xalq artistidr.
Ağasəlim Abdullayev və Möhlət Müslümovsa, tanıyanlar bilir ki, heç vaxt babata yaxşı, əlaya otabab deməzlər.
İkisi də gözəl ifaçı, sözü dürüst insanlardır.
Bir başqa görkəmli sənətkarımız, tarzənlər ordumuzun ən birincilərindən olan Ramiz Quliyev də tərəddüdsüz onu Azərbaycanın ən üstün tarzənlərindən sayır.
Amma adını yazacağam və bəlli olacaq ki, əksəriniz onu tanımırsınız, bu adı bilmirsiniz, ya, uzaq başı, az eşitmisiniz.
Tarzən Rövşən Zamanov Ağasəlim Abdullayevlə, Möhlət Müslümovla ilk gənclik illərindən dostluq edirlər, vaxtilə şox şöhrətli Asəf Zeynallı adına orta ixtisas musiqi məktəbində də birgə təhsil alıblar.
Ramiz Quliyev indiki Musiqi Akademiyası, oçağkı Konservatoriyada Rövşənin müəllimi olub.
Yəni onlar mötəbər sözlərini onillərlə tanıdıqları, ifasının hər incəliyinə bələd olduqları sənətkar haqqında söyləyirlər və həmin səbəbdən də Rövşənin haqqında ən tərifli sözləri inamla dilə gətirirlər.
Amma sanballı sənətkarların, ədalətli münsif kimi qəbul etdiyimiz ustadların valeh təəssüratlarını, səmimi rəylərini qoyaq bir yana. 
Özünüz Rövşən Zamanovun sıra-sıra ifalarını dinləyin.
Şahid olacasınız ki, sizi tarın pərdələrindən qopan ilk xallardanca cazibəsində saxlayan, məftun edən bu qıvraq barmaqların sahibi qətiyyən sıradan olan ifaçı deyl, həqiqətən Azərbaycanın seçilən tarzənlərindən biridir.
Bu ifanı eşitməkçün böyük konsert salonlarına getməyinizə, telekanallarımızı izləməyinizə ehtiyac yoxdur. Əslində həmin ifaya heç oralarda rast gəlmək də asan iş deyil.
Rövşən Zamanov nə vaxtaşırı məşhur səhnələrimizdə görünür, nə də onun çalğısını hər cür yaxşı və yaman musiqiyə, bəzən heç ölkə əhalisinə göstərilməyə layiq olmayan ifalara gen-bol yer ayıran televiziyalarımızda dinləyə dinlərsiniz. 
Olsa da nadir hallarda ola bilər.
Əsas səbəblərdən biri budur ki, Rövşən Zamanov paytaxtdan, sənət həyatının qaynadığı Bakıdan aralıdadır. Göyçayda yaşayır. Elə təhsil və hərbi xidmət illərini çıxmaqla həmişə də orada ömür sürüb.
Ona görə də bir zamanlar böyük sənətə doğru yolu onunla birgə başlayanların neçəsi çoxdan xalq artisti, əməkdar artist və digər yüksək titullara, fəxri adlara layiq görülsələr də, o bu diqqətdən kənarda qalıb.
Göyşayda yaşayıb, musiqi məktəbində dərs deyib, bolluca qabil tələbələr yetişdirib, rayonun, bölgənin mədəni tədbirlərində həmişə yaxından iştirak edib, oralarda zövqün, səviyyənin yüksəlməsi naminə bacardığını əsirgəməyib, toylarda, şənliklərdə çalıb və indi söhbət etdikcə bütün aydınlığı ilə duyuram ki, taleyin belə gərdişinə qətiyyən peşman deyil.
Onu bir sənətkar olaraq bilavasitə görüb-tanımanıza imkan yaradacaq səs yazılarına gəlincə, bununla da özü məşğul olmayıb. 
Oğlu Mürsəl sağ olsun ki, atasının sənət irsini hamınınkılaşdırmaq üçün zəhmətə qatlaşıb, internetin geniş meydanından yararlanıb, seçmə ifalarını bu hüdud tanımayan şəbəkədə yerləşdirib ki, hər kəs tamaşa edə, eşidə, ləzzət ala bilsin.
Toylarda, el şənliklərindəki ifalarının müxtəlif illərə aid lent yazılarını seyr edirəm, dinləyirəm və görürəm ki, radio-televiziyada, ən nüfuzlu səhnələrdə hansı məsuliyyətlə çıxış edərsə, hansı repertuarı seçərsə, elə burada da həmin təhərdir. 
Ona da fikir verirəm ki, yanındakı çalğıçılar da, xeyli məşhur və nisbətən az tanınan, ya elə rayondan qırağa çıxmamış xanəndələr də məhz Rövşən Zamanov kimi sanballı sənətkarla yanaşı olduqlarına görə özlərini yığışdırıblar, ürəkdən, şövqlə ifa ediblər.
Hələ bəs camaat? Axı bu əsnada ən çox qazanan el olub!
İfaları, səviyyələri paytaxta layiq, çalğıları-oxuları radio-televiziyaların səs və təsvir xəzinələrini bəzəməyə yaraşan, amma paytaxtdan uzaqda, rayonlarda, kəndlərdə yaşayıb-yaratmış sənətkarlarımız əvvəllər də olub.
Ağabala Abdullayev, yaxud Eynulla Cəbrayılov, ya onlar kimi daha neçə istedadlı, azman sənətkarımız zamanında rayonda deyil, Bakıda yaşasaydılar, onlardan bizə yadigar qalan qiymətli səs saxlancları dəfə-dəfə çox olardı.
Lakin onların məhz oradakı varlığı ilə yalnız bəxtinə həmin bölgələrin, belə ustad sənətkarları həmişə yaxın məsafədən görüb-eşitmək fürsəti düşən əhalisi yox, bütövlükdə musiqimiz, mədəniyyətimiz daha çox fayda əldə edib.
Çəkicə, mahiyyətcə elə bərabər gələr!
Şübhə etmirəm, günü yetişəcək, heç vaxt ardınca düçmədiyi, can atmadığı fəxri adlar da Rövşəni tapacaq. Bu da lazımdır. Ancaq daha lazımlı olan böyük işi tarzən Rövşən Zamanov 40 ildən artıqdır ki, görür! Adının və sənətinin işığı ilə el-obanın sənət nurunu artırır. Elin ""sağ ol!""undan üstün nə mükafat var?!
27 oktyabr, 2018"
"Onun həyat yoldaşı da, qızı da musiqiçidir. 
Üstəlik hələ balaca nəvəsində də fitrətən musiqi istedadı var, təzə bir melodiya eşidən kimi xoşuna gəlsə, dərhal əzbərləyir. 
Bütün bunlara görə bəstəkar və müğənni Rizvan Sədirxanovun ilk əsas münsifləri elə öz evinin işərisindədir. Təzə nə yazsa, yeni nə oxusa, birinci onlar eşidir və qiymətlərini də verirlər. 
Evdən sonra ikinci və üçüncü münsif də var ki, biri burda – Bakıdadır, digəri uzaqda – Moskvada. 
Amma məsafədən asılı olmayaraq Rizvanın nəinki hər təzə əsəri, hətta həyatında baş verən ən xırda yeniliklə bağlı həmin evdən kənardakı 2 münsif də ləngimədən agah olur. 
Yəni xəbəri Rizvan özü çatdırır. Çünki hər 2 dost çox onillərdir ki, onunla birgədir və ömrünün hər enişinə yoxuşuna bələddir. 
Burdakı, Bakıdakı dost mənəm, Moskvadakı – özü orda, ürəyi həmişə Bakıda olan dost isə Azər Cahangirov.
Rizvan yapışıqlı səsi, yüksək ifa qabiliyyəti olan müğənnidir. 
Asəf Zeynallı adına orta ixtisas musiqi mətəbində də, Üzeyir Hacıbəyli adına Bakı Musiqi Akademiyasında da, İtaliyada, Ozima şəhərində təhsil alarkən də vokalın sirlərinə dərindən yiyələnib. 
Bir müğənni kimi İtaliya səhnələrindən tutmuş Bolşoy teatra, Bakı konsert salonlarınacan çıxışları az olmayıb və hər dəfə də dinləyənlərini məftun etməyi bacarıb. Lakin çox təəssüflər olsun ki, onun səsi Azərbaycanda geniş kütlələrə dolğunluğu ilə yalnız son 10-15 ilin içərisində çatıb. Bu da radioda ara-sıra səsləndirlən oxularından daha əvvəl “Səmim qəlbdən” və “Şairin ürəyi” səs albomlarına görə. Hər iki diskdə bütün mahnı və romansların həm bəstəkarı, həm ifaçısı Rizvan özüdür. Oradakı əsərlərin bir qismini başqa müğənnilər də oxuyub. Amma Rizvan öz nəğmələrini elə təsirli oxuyub ki, əsərlərinin başqa ifaçıları ilə müqayisədə onun üstünlüyü aşkar sezilir.
Bir tərəfə baxanda elə belə də olmalıdır. Axı həmin əsərlərin hər biri not-not, səs-səs əvvəlcə onun könlündə yaranıb.
Rizvanın bəstələdiyi mahnı və romansların sayı 600-ü lap çoxdan aşıb. Hətta bəzən bu qəbildən olan rəqəmləri dilə gətirməyə belə utanır. 
İndiyədək bir-birindən eşidimli o əsərlərin əksəriyyəti bütün Azərbaycana bəlli deyilsə, mütəmadi olaraq radio-televiziyalarımızda səsləndirilmirsə, göstərilmirsə bu qətiyyən Rizvanın təqsiri deyil.
Ümumumən bunca parlaq istedadı, bunca inadkar işgüzarlığı, belə yüksək məhsuldarlığı müqabilində Rizvan indiyədək nail olmalı olduqlarının heç onda birinə yetməyibsə, yenə heç vəchlə özü təqsirkar deyil.
Səbəbkar hadisələrin ayrı cür yox, məhz bu sayaq olan gedişi, təsadüflərin bu tərzdə sıralanması, bir az bəxtin gətirməməsi, bir az kimlərinsə biganəliyi, bir az kimlərinsə həsədi, hikkəsi olub.
Təbii, günahların bir qismi də mənim boynumdadır ki, Rizvanın qarşısında layiq olduğu qapıların açılmasına arzuladığım qədər kömək edə bilməmişəm. Amma Allah şahiddir ki, hər halda bacardığımı etməyə daim çalışmışam. Gücüm başqa şeyə çatmayanda həmdərd olmuşam, mənəvi dayaq durmuşam, onu ovutmuşam, təsəllli vermişəm, həvəsləndirmişəm, ruhlandırmışam.
Azər də mənim kimi! Ancaq Azərin məndən bir üstünlüyü var. Əvvələn, o, Rusiyada Rizvana bu və ya digər dərəcədə aid olan hər mədəni tədbirə, konsertə qatılmağa hökmən cəhd edir və çox zaman da buna nail olur. 
Bir də görürsən gecənin bir aləmində telefonumuza onun belə tədbirlərdən isti-isti çəkdiyi videolar çatdı. Ləzzətlə və həm Rizvana, həm Azərə minnətdarlıqla seyr edirəm, belə operativliyin mətbuatımızda, radio-televiziyalarımızda olmamasına heyfslənirəm…
Digər tərəfdən Azər dost uğuruna o qədər geniş ürəklə sevinə, bunu bir an içərisində o qədər geniş dairə ilə bölüşə, sevincini, iftixarını, ürəyini dolduran fərəhi elə coşqun tərzdə ifadə edə bilir ki, ona hər dəfə yenidən vuruluram.
…Rizvan əslən şuşalıdır. Bakıda böyüsə də, Şuşada evləri olub və hər yay mütləq ailəliklə ora gediblər. 
Səs ata-baba yurdunun ona elə doğulandan bəxş etdiyi nemət idi. Onda gələcəyin yaxşı musiqiçisini hələ onillər öncə həmin Şuşadaca unudulmaz bəstəkarımız Süleyman Ələsgərov görmüşdü və bunu Rizvanın atasına da söyləmişdi: “Soltan, siz nahaq bu uşağa sadə baxırsınız. Onda əsl musiqiçi ürəyi var!”,
Ata da fikirləşirdi ki, qarabağlıda səs də ola bilər, musiqi istedadı da və burada qeyri-adi heç nə yoxdur. 
Niyyəti idi ki, oğlu onun yolu ilə getsin, texniki peşə seçsin, mühəndis olsun. 
Və Rizvan da sözəbaxan, tərbiyəli uşaq idi, ata öyüdünə əməl etmişdi. Gedib Neft-Kimya institutuna daxil olmuşdu. 
Yaxşı tələbə idi və bunu yalnız həmin çətin oxunan təhsil ocağını fərqlənmə diplomu ilə qurtarmasına görə təsdiqləmirəm. 
Hərdən söhbət düşəndə rəhmətlik Azad Mirzəcanzadənin onlara az qala yarım əsr əvvəl oxuduğu mühazirlərin elə xırda təfərrütlarını yada salıb ki, bunun yalnız möhkəm yaddaşdandeyil, həm də ixtisasa dərindən bələdlikdən irəli gəldiyinə inanmışam.
Ali məktəbi başa vurmuşdu, neftçi kimi işləməyə başlamışdı, yaxşı mühəndis kimi hörmət də qazanmışdı.
“Asəf Zeynallı”ya evdən, aildən gizlin daxil olmuşdusa, artıq mühəndis işlədiyi çağlarda Konservatoriyanın axşam şöbəsinə bunu sirr kimi saxlamayaraq qəbul edildi.
Həm neftçi, həm müğənni olan Bəxtiyar bir film qəhrəmanı idi ki, hamımızın
ömrümüzə böyük Rəşid Behbudovun məharətli oyunu və məlahətli ifası ilə daxil olub.
Amma həm yüksək səviyyəli mühəndis, neftçi, həm də gözəl müğənni, bəstəkar olan Rizvan Sədirxanov haqqında nə sənədli, nə bədii film çəkilib.
Film onun gündəlik həyatıdır ki, yaşayır.
Dursam onun tələbəlik dövrünün, neftçilik illərinin, konservatoriya əyyamlarının, İtaliyada təhsil aldığı zamanların, Bakıya qayıdandan sonra 1990-cı illərin əvvəllərinin böhranlı dönəmindəki yaşadıqlarının əhvalatlarını yazmağa, sərgüzəştlərlə dolu kino bu həyatın yanında daha solğun görünər.
… “Min bir gecə” nağıllarının məşhur Sindibadı ellər gəzdi, şəhərlər dolaşdı, illəri qürbətlərdə sürdü.
30 il əvvəl Rizvan mənə hələ 10 öncə bəstələmiş olduğu “Dənizçi Sindbad” rok operasından danışanda, onunla qonşuluqda kirayə qaldığım mənzildəki pianoda həmin yeni əsərin parçalarını çalanda hardan ağlıma gələrdi ki, o vaxt mənə eşidilənlərin hamıya çatması üçün hələ bundan sonra gərək üç onillik keçə.
Əslində 50-60 ilə bərabər 30 il sürətlə ötüşdü. 
Gəncliyimizi özü ilə apararaq getdi.
Sindbad qayıdır. Azərbaycan musiqi mədəniyyəti tarixində son dərəcə əlamətdar bir hadisəyə səbəbkar olaraq qayıdır.
Rizvan Sədirxanov musiqi tariximizdə bir ilkə imza atır.
“Səyyah Sindbad” (bu artıq mənqoyan addır. Əsərdə sözlərini mənim yazdığım ilk nəğmə belə adlanır).
Bu, bizim birinci milli rok-operamızdır.
Bu artıq tarixdir və 40 il yol gəlmiş həmin tarixə heç kəs şərik ola bilməz!
Bu uğur mənim əziz dostum, dəyərli Azərbaycan bəstəkarı və müğənnisi Rizvan Sədirxanovun halal haqqıdır!
02 mart, 2018"
Sadəcə, ölkə-ölkə deyil, qitə-qitə gəzib dolaşmışdı. 
Mehmanı olduğu hər şəhərlə, o yerin insanları ilə bağlı saysız-hesabsız xatirələri vardı. 
Keçmiş günləri vərəqləməyi xoşlardı və səfər əhvalatlarını bir hekayə, novella kimi, bir az da bəzəyib-düzəyərək tez-tez nağıl edərdi.
Maestro Niyazinin dünya boyu səfərlərə yollandığı, ən böyük şəhərlərin ən məşhur konsert salonlarında konsertlər verdiyi çağlar 1950, 1960, 1970-ci illər idi.
O çağlar ki, biz SSRİ-nin tərkibindəydik və nəinki Amerikaya gedib çıxmaq, Londonda, Parisdə, Romada olmaq, hətta sovet respublikalarından çox da fərlənməyən Bolqarıstana, Polşaya, Macarıstana, Çexoslovakiyaya adicə turist səfərinə getmək də hər yetənin qismətinə düşməyən xoşbəxtlik sayılırdı.
Təsadüfi deyil ki, hər dəfə şəxsi vərəqə dolduranda tərcümeyi-halının mühüm hadisələri sırasında ayrıca bölmədə hansı xarici ölkələrdə olmağını da göstərməliydin.
Amma maestro Niyazi mənə həyatındakı ilk xarici ölkə səfərindən də danışırdı. 
“Danışmışdı” yox, ona görə “danışırdı” yazıram ki, əvvəllər bunları mənə söylədiyini bilsə də, həmin günlərdən ötrü qəribsəyirmiş kimi müəyyən vaxt ötəndən sonra o köhnə mətləblərə təzədən qayıdar, üstündən yarım əsrdən də çox zaman keçmiş əyyamlar barədə hekayətlərini yadına yeni düşmüş cizgilərlə bir az da dəqiqləşdirərək, dolğunlaşdıraraq yenidən nağıl edərdi.
Bir dəfə rəhmətlik Rəşid Behbudov mənə gülə-gülə demişdi: “Biz «Qüdrətli dəstə»yik, sən də bizim Stasovumuz”.
(Əlbəttə, unudulmaz Rəşid müəllimin 1850-1860-cı illərdə Sankt-Peterburqda yaranmış və ətrafında Miliy Balakirev, Modest Musorqski, Aleksandr Borodin, Nikolay Rimski-Korsakov, Sezar Küi görkəmli bəstəkarları və o çağın məşhur ədəbiyyatçısı, tənqidçisi, arxivşünası Vladimir Stasovu birləşdirən, rusların “Moquchaya kuçka” dediyi sənət birliyi ilə Azərbaycan gerçəkliyi arasında eyniyyət axtarmaq cəhdində məntiq vardı.
Bizim Qara Qarayev, Fikrət Əmirov, Niyazi, Cövdət Hacıyev, Əfrasiyab və Şəmsi Bədəlbəylilər, Tofiq Quliyev, Rəşid Behbudov və neçə böyük sənətkarımız da əslində möhtəşəmdən möhtəşəm, qüdrətlidən qüdrətli dəstə idi.
Çox gənc olsam da, Allah mənə bu nəhəng şəxsiyyətlərlə mütəmadi ünsiyyət fürsəti nəsib etmişdi və ilk tələbəlik illərimdən onlarla tez-tez görüşər, daim evlərinə gedib-gələr, söhbətlərini lentə alar, barələrində verilişlər hazırlayar, yazılar qələmə alardım. 
Bütün bunlar vardı, lakin mənim o qüdrətlilərin Stasovu adlandırılmağım sırf zarafat, məcazi mənada söylənən söz idi. 
Uzaq başı dünyagörmüş Rəşid müəllimin məni yazı-pozularımda bir qədər də həvəsləndirməkçün dilə gətirdiyi mübaliğəli tərif. 
Hərçənd illər ötdü, Stasov olmadıqsa da, Qüdrətli Dəstəmizin heç vaxt sönməyəcək ulduzlarının, elə taleyin nəsib etdiyi həmin təmaslar sayəsində, onillər sonra ömür və sənət həyatının çox təfərrüatlarını yazılaşdırmaq, tarixləşdirmək mənim öhdəmə düşdü).
Yəqin Maestro Niyazi də elə bütün söylədiklərini haçansa yazıya alacağımı irəlicədən duyurmuş...
...1918-ci ildə atası Zülfiqar bəy Hacıbəyli Azərbaycan aktyorlarının iri bir dəstəsi ilə İrana qastrol səfərinə çıxanda balaca Niyazini də özü ilə götürür. 
7 yaşlı Niyazi orada, Tehranda həyatının ən qorxunc hadisəsini də görmüşdü, o günəcən eşitdiyi nəğmələrdən ən şirinini də dinləmişdi.
“Səbzi-meydan”da elə bərk yanğın qopmuşdu ki, axşamın qaranlığında dördbir yan gündüz kimi işığa qərq olmuşdu. 
Balaca Niyazi əvvəlcə bu qələbəliyə sevinsə də, sonra adamların həyəcanı, təşvişi, çığırtıları ona da sirayət etmişdi, qorxusundan səhərəcən yuxulaya bilməmişdi.
Həm qıza, həm nəğməyə.
“Vəfa nə başəd”. Belə idi həmin mahnının adı.
O nəğməni Maestro düz 39 il yaddaşında gəzdirmişdi. 1957-ci ildə simfonizə etdi.
Şövkət Ələkbərova oxuyub. 
“Gözəldir!” demək azdır!
Qeyri-adi füsünkarlıqda olan, ruhu tərpədən bir səs incisidir.
Üstündən xeyli sovuşandan sonra, artıq 1920-ci illərin əvvəllərində, evlərində hörmətli iranlı qonaqların olduğu bir məclisdə xalq mahnılarından söhbət düşür. Zülfiqar bəy qayıdır ki, bizim balaca Niyazi hələ 7-8 yaşı olanda İranda çox gəzəl xalq mahnılarını eşidib əzbərləyib. Həmin mahnılara yüngülvari əl gəzdirərək, sözünü dəyişərək bizdə də oxumaq pis olmazdı.
Sonra qonaqlar Niyaziyə deyiblər ki, yadında qalanlardan oxu. 
Birini, ikisini, üçünü ifa edib. Və adını bilmədiyi bir mahnını da oxuyub. 
Həmin bizim indi “Qaragilə” kimi tanıdığımız mahnını.
İranlı qonaqlardan biri gülümsünüb: “Hamısı yaxşıdır. Amma daha bundan sonra bu axırıncını adam arasında zümzümə eləmə”.
Niyəsini demir.
Maestro bunu da söyləyirdi ki, illər sonra bildim ki, niyə həmin mahnını oxumamağı məsləhət görürmüş. Səbəbsə eləymiş ki, doğrudan da onu uşağa açmazlar.
...Yəqin çoxlarınız oxuyub. XX əsrin ən məşhur İran yazıçılarından olmuş Mürtəza Müşfiq Kaziminin (1887-1978) iki hissəli bir romanı var – “Qorxulu Tehran” . Birinci hissəsi 1921-ci ildə Tehranda, ikinci hissəsi 1924-cü ildə Berlində nəşr edilmişdi. Həmin kitab hələ 1920-ci illərin axırlarında dilimizə çevrilərək əvvəlcə hissə-hissə “İnqilab və mədəniyyət” jurnalında dərc edilmiş, 1930-cu ildə isə ayrıca kitab olaraq buraxılmışdı. 
Sonralar da Bakıda bir neçə dəfə həm rus, həm Azərbaycan dilində nəşr edilib.
Cəmiyyətin bir çox ağrı-acılarını nəql edən həmin kitabda qırmızı fonarlı evləri gendən diqqət çəkən məhəllədən də bəhs edilir.
Mərhum Qılman İlkin mənə danışırdı ki, 1940-cı illərin ortalarında İranda olarkən bir gün söhbət “Qorxulu Tehran” romanından düşür. 
Ənvər Məmmədxanlı da, Qılman müəllim də həmin əsəri Bakıda hələ heç kitab kimi çıxmamışdan, jurnalda oxuyublarmış. 
Qərara alırlar vaxt olduqca gedib baxsınlar ki, Mürtəza Kaziminin əsərini yazdığı illərdən bəri İranda nə dəyişib, nələr elə əvvəlki təki qalır. 
Həmin qırmızı fonarlı məhəllə sarıdan da keçirlər.
“Necə yazmışdısa, elə də qalırdı. Heç bir şey dəyişməmişdi. Elə bil vaxt donub qalmışdı orda”.
...Kəc tale o xəstə məhəlləyə, o fahişələr oylağına gözəl, igid bir oğlanı sonsuz məhəbbətlə sevən məsum bir qızı da urcah edibmiş.
Eşqi yolunda evindən, elindən ayrı düşmüş çiçək kimi zərif qızla tale amansızlıqla davranır. 
Canı qədər sevdiyi istəklisini itirir. 
Bu azmış kimi qəddar dövran onu ayaqlar altına atır, qova-qova bu mənhus məhəlləyə gətirib çıxarır.
Yadıma unudulmaz Xudu müəllimin qəmli bayatısı düşür:
Söyüdə barsız demə,
Hər təkə yarsız demə,
Kədər acı güldürər,
Gülənə arsız demə.
Qara bəxtin bu çıxılmaz girdaba düçar etdiyi həmin qadın öz ömür hekayətini nəğməyə döndəribmiş, ürəyi qövr elədikcə oxuyurmuş:
Dərbəndi keşdük,
Başuva dolanım, Qaragilə,
Harda sevişdük?
Bəlkə gendən baxıb onun oxumağını eşidənlər arasında belə zənn eləyənlər də varmış ki, bu xanım kefdən-damaqdan oxuyur?
Yaxınına gəlməyincə, ürəyinə girməyincə nə biləsən gülən niyə gülür, ağlayan nəyə ağlayır!
Bəlkə güləni güldürən heç sevinc deyil, qabağında məlul qaldığı, aciz olduğu dərdlərdir?
Bəlkə səbəb övlad uğurunun fərəhidir, qəfildən, gözləmədiyin yerdən açılan səadət qapısıdır, bəlkə qəhərləndirən bəxtəvərliyin şiddətidir?
Həmin “damğalanmış” məhəllədə, qırmızı fonarlı evlərin sıralandığı o küçədə yarandığından “Qaragilə” uzun zaman camaat arasına çıxa bilmirmiş.
Rəhmətlik Balaş Azəroğlu danışırdı ki, Güneydən Şimala pənah gətirəndən sonra radioda, konsertlərdə “Qaragilə”yə səxavətlə yer verilməsini görəndə cəncəlli məhəllədən çıxmış mahnıya göstərilən bu hörmətə əvvəlcə çox təəccüblənirmişlər.
50 il yaddaşında və qəlbində daşıyandan sonra Maestro Niyazi 1968-ci ildə “Qaragilə”yə yeni həyat verdi. 
“Vəfa nə başəd”dən də gözəl bir simfonizə!
Şövkət xanım da misilsiz bir lətafətlə oxudu bu YENİ “Qaragilə”ni!
Gəlirdim sizdən, 
Ağ corab dizdən,
Tanrı ayırmaz, Qaragilə,
Bir-birimizdən.
Bu, arzudur, niyyətdir. Tanrı ayıranda ayırır və bəzən həsrətlər ömürdən də uzun olur.
“Qaragilə” o eşqin və o ayrılığın nəğməsi kimi yarandı.
Amma hər halda nəğmə haqlıdır.
Allah həqiqətən də ayırmaz!
Daha heç vaxt “Qaragilə”ni elin sevgisindən ayırmaz!
09.11.2018"
"Bu bir avtoportretdir. Şairin sözlə çəkdiyi rəsm. Öz şəkli. Həm də yalnız zahirdən deyil, daxildən şəkilmiş şəkli. 
Bir insanı içəridən (lap elə üzdən də) onun özündən yaxşı kim görə, tanıya bilər ki!
Kölgə sözü yaddır mənə,
Heç kəsin kölgəsində
Yorulub qalmamışam.
Kölgə – sürünənlər məskəni!
Zərrəyəm, hər nəyəm 
Heç kimə əyilmərəm.
Heç kimə baş əymərəm.
Əgər səcdə edərsəm,
Qibləm atəşgah olacaq!
Təşəkkürüm buğda, çiçək.
Ana südü…
Su və könül atəşi.
Bir də günəş olacaq.
O ömrü boyu belə oldu, belə yaşadı. 
Bu təbiətin, bu xasiyyətin, bu ürəyin yiyəsinə ən uyğun gələn sənət elə şairlikdir.
Şairlik bu cür insanlardan ötrü əslində sənət, peşə də deyil. Var olmağın, yaşamağın tərzidir, mümkün vasitəsidir.
Onun şairlik adı – təxəllüsü GÜN idi.
Keçmişlərdən gələn deyişdir ki, misranın, sözün əsl mənası və ən dürüst yozumu şairin bətnindədir.
“Gün xanım” adı nənələrində də olubmuş və bir izah budur ki, Nurəngiz xanım təxəllüsünü elə soya-kökə, bəlalı və şərəfli nəslinə ehtiram naminə götürübmüş.
Bu imzasına ilk dəfə rast gələndə dodaq büzənlər də olmuşdu ki, özünü Günəşə oxşadır.
Guya nə qəbahət varmış ki, bunda!
Ancaq mənə görə bu bənzərsiz qadının və şairənin adının yanında həmişəlik qalan “Gün” kəlməsi heç də dibsiz göylərdəki Günü nəzərdə tutmur.
Bu, axarında olduğumuz, minbir qayğıları ilə an-an yaşadığımız gün-güzərandır, həyatımızı dolduran vaxt parçalarını nişan verən gündür.
Nurəngiz ömrü boyu günə, təqvimə, əqrəblər arasına - saata sığan olmadı.
Nə gün, o heç Allahın bağışladığı vücuda, qiyafəyə, bədənə də sığan deyildi!.. 
Orta çağ miniatürlərində XVI-XVII yüzillərdən bir özəllik tez-tez gözə dəyməyə başlayır. 
Bu zərif rəsmlər adətən kitablara çəkilərdi. Ona görə də cildçi, əlyazmanı köçürən katib, vərəqlərin qıraqlarını naxışlayıb-süsləyən müzəhhib işini başa vurduqdan sonra növbə çatardı rəssama. O da boş saxlanmış səhifələrdə kitabın məzmununa uyğun miniatürləri nəqş edərdi. Miniatürlər də adətən qırağı xətlənmiş bir çərçivə içində olardı. 
Səfəvilər zamanından başlayaraq, xüsusən də Babur əyyamlarında əksəri təbrizli olan miniatürçülərin neçəsi başladı həmin dəqiq çərçivələri sındırmağa. 
Su özünə bir axacaq yataq tapıb qırağa çıxan sayaq həmin miniatürlərdə də təsvir, cızılmış dörd küncün arasından qəfilcə əlyazmanın haşiyələrinə doğru sıçrayaraq orda davam etməyə başladı.
Bir ov, ya döyüş səhnəsi əks olunan miniatürdə baxırdın ki, hansısa atlılar sərhədə sığmadılar, başladılar irəlicədən müəyyən olunmuş ərazidən kənarda çapmağa. 
Ya onları haqlayacaq oxdan xilas olmaqçün cüyürlər yay kimi gərilib bu səhifədən o səhifəyə atıldılar – elə bil bir zaman qatından daha təhlükəsiz olan digərinə, bir məkan layından daha xatasız olan başqasına qondular.
Bu çərçivələrə sığmayan miniatürçülərin çoxu həm də şair, dərin təfəkkür sahibli yaradıcılar idi. 
Onların səyyar xəyallarını sərt çərçivələr ram edə bilərdimi?
Hədəqəsindən çıxan, icazə verilmiş əndazədən o yana adlayan rəsmləri ilə ənənəvi yanaşmanı pozmuş kimi görünən bu rəssamların həmin improvizələri həm də ayrı bir fəlsəfəni ifadə edirdi.
Əvvələn, bu yenilikçilikləri ilə ona işarə edirdilər ki, həyat kimi bu rəsmlərin də intəhası, dəqiq işarələnmiş sərhədi ola bilməz, hər sözün içində söz, hər misranın alt qatında gizli mənalar dayanan kimi, bu təsvirlər də istənilən səmtdən onları çəpərləmiş maneələri aşaraq genişlənə, arta, davam edə bilər.
İkincisi və bəlkə də ən mühümü isə o idi ki, həmin yaradıcılar bu minvalla öz ruhlarındakı sığmazlıq duyğusu və qətiyyətini aşkarca bəyan edirdilər.
Nəsiminin mətləb çatdırma vasitəsi söz idi və qəliblərə, hüdudlara yerləşə bilməməsini birbaşa bəyan edirdi: kövn ü məkana, cism ilə cana, şərh ü bəyana, zənn ü gümanə, dəhr ü zamana… sığmazam deyirdi.
Məşhur əsərlərin əlyazmalardakı şəkillərdə yer alan cızıqdan qırağaçıxmalar da miniatürçü rəssamların “Sığmazam!” hayqırışları idi!
Və bu qızın da alın yazısında elə körpəliyindən sığmazlıq varmış.
Yaşının hüduduna sığmırdı.
5 yaşı olarkən artıq sərbəst kitab oxuya bilirdi və atası da dost-tanış yanında qürrələnmək üçün tez-tez balaca Nurəngizi səsləyirdi:“Hə, şahzadəm, gəl bu kitabdan bir şeir oxu, əmilər qulaq assın”.
İncəsənət institutunu bitirdi. Onunla oxuyanların neçəsi sonralar Azərbaycanın ən tanınmış aktyorlarına çevrildilər. Müəllimi Rza Təhmasib isə ona kurs yoldaşlarının hamısından çox ümid bəsləyirdi.
Təyinatını da dram teatrına verdilər.
Özü söyləyirdi, sən demə anası işarə vurubmuş ki, mərhum atan istəmirdi səhnəyə çıxasan, bu səbəbdən də teatrdan imtina edib.
Lakin o xasiyyət, o inadcıllıq ki, onda var idi, əgər ürəyi hökm etsə idi, onu heç qüvvə saxlaya bilməzdi. Teatra gedərdi də, daim səhnədə olardı da.
Sadəcə, o başqalarının yazdığını oynayan aktrisa ola bilməyəcəkdi.
Olsaydı da, həmin mətnlərə sığmayacaqdı. 
Daim nəsə artıracaqdı, nəyisə ixtisar edəcəkdi, nəyisə dəyişəcəkdi.
Bu isə öz növbəsində narazılıqlara, höcətləşmələrə, tənbehlərə bais olacaqdı.
Radioya, televiziyaya getdi. 
1960-cı illərin, 1970-lərin əvvəllərinin sevimli diktorlarından biri kimi şöhrətləndi.
Fəqət ondan diktor da çıxmazdı. Necə ki, ordan da ayrıldı.
Çox da səsi məlahətli, görünüşü cazibədar, ifası bişkin idi. Axı diktorluğun mətn məhdudiyyətləri daha qəti idi: nə yazıb veriblər, onu da səsləndirməlisən.
Bunca azad ruhun şıltaqlarına ölçülü-biçili efir, özü də senzuralı sovet efiri necə tab gətirəydi?!
Odur ki, elə könlü isytəyən kimi pərvazlar edə bilməsi, həmişə özü olaraq qalması naminə pənah aparacağı ən məhrəm ünvan elə şeir idi!
Şeirə sığındı, hər löyün soyuqluqlardan nicat bulmaqçün sözün istisinə tapındı, gec gəldiyi bu füsünkar aləmdə də özünü tanıda, təsdiqlədə, etiraf etdirə bildi.
Və həmişəlik də şeirlə qaldı!..
Rafael Hüseynov
23.11.18"
"Onun gəlişini görməmək mümkün deyildi. 
Bu gənc elə parlaq idi ki, bir neçə dəqiqə onu görmək, dinləmək bəs edirdi idi ki, qabında nə olduğunu təsəvvür edəsən.
İlk parlayışı 1954-cü ildə baş vermişdi.
Zahirən ənənəvi bir hesabat konserti idi.
1 saylı Bakı musiqi məktəbinin buraxılış konserti gedirdi. Şagirdlər bir-bir səhnəyə çıxara q hazırladıqları parçaları ifa edirdi.
Tamaşaçıların əsas hissəi valideynlər, bu şagirdlərin müəllimləri idi.
Ona görə də bu auditoriya istəklilərini həvəsləndirməkçün onların adı elan edilən kimi də, ifa tamamlanandan sonra da ürəkdən alqışlayırdı. 
Təbii ki, hər kəs özününkünü daha səylə alqışlayırdı.
13-14 yaşlı orta boylu, çatmaqaş, elə gendəncə hərəkətlərindən utancaqlığı, səhnədə özünü bir qədər narahat hiss etməsi hiss edilən növbəti məktəbli dəvət edildi.
Piano arxasına keçdi və başladı çalmağa.
Elə ilk passajlarını edən kimi zala qəribə bir sükut çökdü. 
Zaur Əliyev ifasını bitirincə sürəkli alqışlar qopdu.
Və bu alqışlar əvvəlki alqışlara bənzəmirdi. 
Sözləşibmiş kimi bu yeniyetməyə hər kəs elə öz uşağnın, öz yetirməsinin uğuruna sevinən kimi əl çalırdı.
Bəstəkar Midhət Əhmədov Zauru çağırdırdı yanına, qucaqladı: “Afərin!”, – dedi, “Gözəl çaldın. Sən mütləq təhsilini davam etdirməlisən. Ləngimədən sənədlərini Asəf Zeynallı adına orta ixtisas musiqi məktəbinə ver”.
O gün Zaur da, ondan çox isə anası Xədicə xanım xoşbəxtlərin xoşbəxti idilər.
Vur-tut dörd il sonra isə Asəf Zeynallı məktəbinin iki şöbəsini – həm ifaçılıq, həm xor-dirijorluq bölmələrində təhsilini uğurla başa vurmuş Zaur artıq Azərbaycan Televiziiya və Radiosu xalq çalığı alətləri ansamblının solisti idi.
Azərbaycan televiziyası ilk addımlarını atırdı.
Radiodadakı konsertlərdən şirin barmaqlarına heyran qalanlar, məharətli muğam ifalarını eşidib feyziyab olanlar ekranlarda yaraşıqlı, cavanca oğlanı görəndə təcrübəli, oturuşmuş ifaçı saydıqları bu sənətkarın cavanca oğlan olduğuna bir az təccübləndilər də.
O cağların çox sevilən “Azərbaycan gəncləri” qəzeti Zaur Əliyevin böyük sənətdə hamının rəğbəti ilə qarşılanan belə şimşək effektli görsənişi və parlayışını “Alqış, səhnəyə istedad gəlir!” rubrikasından dərc etdiyi “Zaurun əlləri” məqaləsi ilə salamladı.
...Qızı İlahə xanım kövrələ-kövrələ mənə atasının artıq yaşlı vaxtlarında avtomibil qəzasına uğramasından, huşu özünə qayıdınca bədəninin bütün başqa ağrılarını unudaraq tələm-tələsik əllərinə, barmaqlarına baxıb onların salamat, zədəsiz olmasını görüncə sevinərək köks ötürməsini danışır...
Zaurun əllərindən, barmaqlarından qopan səslər neçə gündür ki, mənimlədir.
Dinləyirəm, dönə-dönə dinləyirəm, dönə-dönə valeh oluram və ürəyimi onun kədərli taleyinin nisgili sıyırır.
Allahın güc bağışladıqlarının naçar duruma düşməsi, həmişə qəlb ağrıdır.
Yaxşı ki, Heydər Əliyev Fondu ahıl musiqiçilərə dayaq durmaqçün xeyirxah layihəsini başladı və onlara təqaüdlər ayırdı.
Bu sırada Zaur da vardı. Hətta ağlıma belə gətirmək istəmirəm ki, əvvəlcə Mədəniyyət Fondusunu yardımları, sonra isə bu təqaüd olmasaydı həyat məsələlərində çox fağır olan Zaur 1980-ci illərin sonlarının, 1990-cı illərin başlanğıcının qarışıqlıq, qıtlıq, sıxıntı dönəmlərində inə sarsıntılar yaşayardı.
...Vaqif Mustafadəni də mən çox sevirəm, haqqında da çox yazmışam, layiq olduğu qiymətinin vaxtında, yetərincə verilməməsinin nə qədər ədalətsiz olduğu barədə də düşüncələrimi kitablarımda, çıxışlarımda dəfələrlə bölüşmüşəm.
Zaurun muğam ifalarına, ayrı-ayrı bəstəkar mahnıları və xalq nəğmələri, onların aralarındakı muğamlı gəzişmələrinə qulaq asıram və bunları Vaqifin çalğıları ilə müqayisə edirəm.
Elə məqamlar var ki, hətta ayrırmaqda çətinlik çəkirsən hansı hansıdar.
Təbii, Vaqif Mustafazədə o çalğılarını Zaurdan sonra ifa ediyinə, lentə yazdırdığına, bu üslubu, bu yanaşma tərzini bir qədər də cilaladığna, irəlilətdyinə, caz şirinlikləri ilə bəzədiyinə görə daha da cəlbedici təsir bağışlayır.
Və biz Vaqifi yol, xətt yaradıcısı, muğamlı cazın ixtiraçısı kimi qavrayırıq.
Axı çox gəzəlliklərin, məhz bu tərzin özünün artıq Zaurda olduğu tutuşdurmada əyaniləşir axı.
Hətta Zaurda sonralar Vaqifin daha bitkin, daha əhatəli bir şəkildə təqdim etdiyi muğam-caz bağlantılarının cücərtilərini, şitillərini, fidanlarını da sezirəm.
Səid Rüstəmov Zaura: “Sənin bir əlin Əhməd Bakıxanov, o biri əlin Şopendir”, – deyibmiş.
Bu müşahidə həqiqət var.
Lakin eyni musiqini Zaurun iki əli birlikdə ifa edirdi.
Həmin ayrı-ayrı qabiliyyətlərə, məktəblərə malik əlləri bir ürək idarə edirdi.e Zaurun ustalığı, təkrarsızlığı klassik Qərb tərzi ilə muğam və xalq musiqisinin ənənəvi üslubunu qaynaq etməkdə, həm estrada, həm də bir qədər caz dalğasını qovuşduraraq xırdalıqlarla zəngin, şirindən-şirin, cəlbedicidən cəlbedici yeni bir yol, yeni ifa tərzi yaratmaqdadır.
Bu dəyərləndirmə aparılmayıb, bu qiyməti verilməyib, bu halal haqqı onun adı ilə qoşa yazılmayıb.
Gərək edilə!
Yaşamağına yaşayıb, çalmağına çalıb, amma o parlaqlıqla ki o başlamışdı, o coşqu və ilhamla ki Zaur şimşəyi çaxmışdı, elə həmin sürəkliliklə, elə həmin vüsətlə davam edə bilsəydi, bizə yadigar qoyduqları indikindən qat-qat çox olardı.
İndi istedadlı pianoçularımız, pianoda xalq musiqimizi də, muğamları da bacarıqla ifa edənlərimiz az deyil.
Fəqət unutmayaq ki, yolun əvvəlində Zaur dayanır.
Həmin tərzi davam etdirənlərin ifasında Zaurun tapdıqlarının, gətirdiklərinin, yaratdıqlarının əks-sədası duyulur.
Yeniliklərlə, kəşflərlə, ilhamla daşan yolu söndürülməsə, soluxlaşdırılmasaydı, sonrakı ifaçılara saxlanc qalan öyrəniləsi, davam etdiriləsi Zaur qəlibləri, Zaur ülgüləri, Zaur çeşniləri də daha ziyadə ola bilərdi.
Bu qızı İlahə Kamyabın bir şeirindən parçadır:
Bir ürək var idi –
Qar kimi təmiz.
Bir ürək var idi –
Qar dələn nərgiz.
Uzaq laqeydlikdən,
Paxıllıq ona yaddı.
Sevgisini həmişə
Hamıya paylayardı.
Buludlar ağlayanda
Çətir olardı dosta.
Namərdlər tor qurdular,
Yay çəkib ox vurdular,
Sonra da da söylədilər
Ovub içini dələk,
Yaşamasın pak ürək.
...Yenə də doymadılar
Xışmalayıb əzdilər,
Zaur 2009-cu ildə həyatdan ayrılıb və ən adi admlardan biri kimi torpağa tapşırılıb. Bir kənd qəbristanında məzarı, üzərində baş daşı.
Amma həyat eşqi ilə dolu bir çiçək daş altından dikələrək gülümsəyən kimi Z aur da hər gün bizlərə qayıdır.
Dinləyirik və yenə oniilər öncəki kimi olur bizimlə birgə.
Yenə bizi öz ürəyi üstündə kökləyə, həyəcanlandıra, duyğulandıra, mahir barmaqlarının cazibəsində saxlaya bilir.
Canı olmayan, diri olmayan, bizimlə birgə olmayan belə möcüzəni yarada bilərmi?
Diridir ki, canlıdır ki, bizimlədir ki, bu gözəllilkləri doğura, bu hünəri göstərə bilir. Və nə qədər ki, Zaur çalır, həmişə də belə qalacaq!
Rafael Hüseynov
08.12.18"
Tərcümeyi-halın əslində sən doğulmamışdan, damarlarında axacaq qandan başlanır.
Qanın yaddaşından!
Ordubaddakı dörd məşhur nəsildən birinin övladı idi – Abutalıbovlardan idi.
Yəni axtarsan obiri üç nəsil – Məmmədəliyevlər, Ağalarovlar və el içində “ərbab” deyə məşhur olan Rzayevlər də bu şəcərə ilə hansısa qohumluq əlaqələri ilə bağlıydılar.
O Mirhidayət bəy ki, Milli Şuranın sədr müavini idi və 1918-ci ilin şanlı may günündə, Tiflisdə, Qafqaz canişinliyinin sabiq iqamətgahında İstiqlal Bəyannaməsinə imza atanlardan biri olmuşdu.
Ramizin əslən bakılı olan ana tərəfi Ələsgərovlar idi. Ana nənəsi Fatma xanım Orucovanın əmisi qızı İzzət də Azərbaycan insanına yaxşı tanışdır. İzzət xanım Orucova məşhur kimyaçı alim idi, akademik oldu, amma daha əvvəllər Cəfər Cabbarlının təşviqi ilə kino ilə bağlanmışdı. 1929-cu ildə ""Sevil""də, 1936-cı ildə ""Almaz""da baş rollarda çəkilmiş, kino tariximizə ilk qadın aktrisalarımızdan biri kimi düşmüşdü.
İş elə gətirdi ki, Ramiz özü Gəncədə dünyaya göz açdı və Bakıya 2 yaşı olanda köçdülər.
Yəni sənədlə-sübutla həm ordubadlıdır, həm bakılıdır, həm gəncəli.
Di gəl, 80-inə gəlib çatan ömrü ilə sübut etdi ki, o, bütün Azərbaycanınkıdır.
Əslində Azərbaycanın hər guşəsindəndir, azərbaycanlıların ən yaxşılarındandır!
Nənəsi danışarmış ki, ulu baban Hüseynqulu xanın müridlərindən olub və Sisianovun qətlə yetirilməsində onun da iştirakı varmış.
Beləcə, müxtəlif şəcərə hekayətləri evdə ara-sıra söylənərdi və nə qədər ki, Ramiz uşaqdı, yeniyetmə idi, bu söhbətlərə çox bənd olmazdı, amma sən demə, bütün bunlar elə asta-asta yaddaşa həkk olunurmuş.
1930-cu illərin tuthatut vaxtalarında həm ata, həm ana tərəfdən həbs edilənləri, sürgünə göndərilənləri olmuşdu.
Dayısına da, ata babasına da 10 il iş vermişdilər, soraqları Çitadan gəlmişdi.
Ailənin bu müsibəti və çətin zəmanə onları ehtiyatlı etmişdi, həmişə çox gözə girməməyə sövq etmişdi.
Odur ki, Ramiz məktəb illərində heç komsomola girməyə də cəhd eləməmişdi.
Universitetə qəbul olunandan sonra, elə ilk sentyabr günlərində ağlını, səviyyəsini hiss eləyincə onu fakultə komsomol təşkilatının katibi seçmək istəmişdilər. 
Çox təəccüblənmişdilər və təcili onun komsomol sıralarına qəbul etmişdilər.
Günlərin birində isə atası belə məsləhət görmüşdü: “Oğul, bunlar belə başa düşürəm ki, qalası oldular. Partiyaya gir. Geoloqluq oxuyursan, partiyaçı olmasan inkişafına, qabağa getməyinə əngəl yaranar...”.
Universiteti yaxşı oxusa da, geoloq ixtisasının sirlərini yetərincə öyrənsə də, tale ona ayrı yol açdı.
Diplomat oldu.
İçərisində böyüdüyü siyasi sistemin ən uca mərtəbəsi Pariyanın Mərkəzi Komitəsi idi.
Hətta ora qədər gedib çıxa bildi, şöbə müdiri vəzifəsinəə də yüksəldi.
Amma cibində patiya bileti gəzdirsə də, axıracan kommunist olmadı. 
Ürəyi imkan vermədi olsun! 
Onları elə atası deyən kimi həmişə yad saydı, “bunlar” hesab elədi.
Əgər belə olmasaydı, sovet dönəmində Fransada Sovet İttifaqının diplomatı olaraq çalışdığı zamanlarda, “bunlar”ın işçisi ola-ola, “bunlar”dan məvacib ala-ala SSRİ Xarici İşlər Nazirliyinin müəyyən etdiyi xəttə heç də uyğun gəlməyən fəaliyyətlərə qatılmazdı.
O işlər ki, Ramiz Abutalıbov Birləşmiş Millətlər Təşkilatının ali elm, təhsil, mədəniyyət təşkilatı UNESCO-nun rəsmi əməkdaşı ola-ola əl altından yerinə yetirirdi, sovetin nəzərincə bu, ideoloji təxribat, qatı millətçilik demək idi.
Sovet hökuməti İkinci Dünya Müharibəsi illərində almanların legionunda xidmətdə olmuşları düşmənlər sırasına daxil etmişdi və bu qəbil adamları haçan əlinə keçsə, harda tutsa çox ağır cəzlandırır, uzunmüddətli həbslərə məhkum edirdi.
Qədir Süleyman legioner olmuşdu və sovet diplomatı Ramiz Abutalıbov onunla dostluq edir, tez-tez görüşürdü.
Məmməd Məhhərəmov Azərbaycan Xalq Cümhuriyyəti dönəmində məclis-i məbusan – parlament üzvü olmuşdu.
Belə adlar kommunistlərin ən qara siyahılarında idi.
Ramiz onunla da yaxın, simsar idi.
Özümüzünkülər o yana qalsln, sovetin başqa düşmənləri – “ağ mühacirət”in Parisə sığınmış təmsilçiləri ilə də Ramiz vaxtaşırı bir yerdə idi. 
Bütün qorxu-hürkünü bir kənara qoyaraq bu qərib və qiymətli insanlarla ünsiyyət quran, onlardan Vətən tarixinin bilinməli səhifələri ilə bağlı mütəmadi bilgilər alan cavan diplomatın gözünü qan örtməmişdi ki, belə hərəkət edirdi.
Onu idarə edən ona babalardan nəsib olan QAN idi!
Və parlaq Azərbaycan ziyalısı Ramiz Abutalıbov hamımızın sevgisini sadə bir səbəbə görə qazana bilib.
Həyatı boyu damarlarından axan saf qanın həmin çağırışına və dəvətinə sadiq qaldığı üçün!
"Heyflər ki, bu cür fədakar, bu sayaq miqyaslı düşünən, araşdırdığı sahənin tələb etdiyi peşəkar vərdişlərə bunca ustalıqla yiyələnmiş, qaynaqlara Qərb tədqiqat meyarları ilə yanaşaraq onları bir Şərqli kimi bütün incəlikləriylə duyan araşdırıcılar lap az qalıb.
Türk xalqları ədəbiyyatlarının, özəlliklə də Azərbaycan söz sənətinin tarixi ilə bağlı xeyli qiymətli əsərin müəllifi olan köhnə dostum, böyük alim Əliyavuz Akpinarın çox illər öncə mənə bağışladığ “Azəri ədəbiyyatı araşdırmaları” kitabını Allah bilir neçənci dəfə yenidən vərəqləyirəm.
Tapıntılarla, dəqiq ümumiləşdirmələrlə, sərrast ifadələrlə, ədəbi kəşf sayılası müşahidələrlə dolu bu qiymətli əsərdəki tanış yazıları bir-bir adladıqca həm iftixar duyuram, həm də də izahsız xiffət keçir içərimdən.
Yaddaşımda Mehməd Fuad Köprülünün, İsmayıl Hikmətin, Firidun bəy Köçərlinin, Salman Mümtazın özləri və artıq xeyli uzaqlarda qalmış XX əsrin 20-ci illərində ədəbiyyatımız haqqında yazdıqları sayrışır.
Doktor Əliyavuz Akpinarın yazıları ilə o zirvə şəxsiyyətlərin yadigarlarını yaxınlaşdıran, qohumlaşdıran, eyni ruhdan törəməsini təsdiq edən bu araşdırmalardakı sanbaldır, dərinlikdir və ən mühümü – vicdandır!
Həm tarix, həm də millət qarşısında yüksək məsuliyyətin hər cümlədə hiss edilməsidir!
Əliyavuz Akpinar Türkiyənin, Azərbaycanın o möhtəşəm bilginlər qafiləsinin bugünümüzdə var olan, yaratmaqda, nurunu saçmaqda davam edən əks-sədalarından, nadir varislərindəndir.
Bu böyük yolu tutanda Yavuz hələ lap gənc idi, 20 yaşını yenicə başa vurmuşdu və ədəbiyyata könül vermiş karslı cavanı Bakı heyrətli cazibəsi ilə özünə sarı çəkirdi.
Türkiyədən obiri Azərbaycana – Güneyə getmək asan idi, müşkül olan bura – Sovet Azərbaycanına səfər etmək idi.
Dəfinələrsə məhz burada – sovet Azərbaycanında idi.
Həm bir-birindən dəyərli misilsiz qaynaqlar, həm də hərəsi bir xəzinə olan şairlər, yazıçılar, alimlər, gəzəri tarix biçimli diri klassiklər Bakıda idilər.
Çox da ki, bu yolçuluq kitab-dəftər hədəfli, oxumaq-öyrənmək niyyətli idi. 
Həssas ana ürəyi narahat idi ki, bu səfərdə təhlükələr də var.
Heç istəmirdi ki, Yavuz getsin.
Yalan olmasın, quşun quşluğuyla aşması müşkül olan qapalı sərhədlərin həm o, həm bu tayında ömür sürənlər qardaşlar idisə də, Kremlin Sovet İttifaqı boyu hər addıma və adama nəzarət edən iti gözləri və qulaqları, türkün türkə məhəbbətini az qala ideoloji düşmənçilik kimi yozan şübhəcil baxışları da vardı.
2000-ci ilin əvvəllərində Avropadan Milli Məclisimizə təşrif gətirmiş bir neçə siyasətçi ilə görüşürdük. 
Söhbət demokratiyadan, müstəqillikdən düşmüşdü və birdən Vaqif müəllim əlini cibinə salıb 20 dollarlıq əskinas çıxardı, “bu nədir?” – soruşdu: 
Təbii ki, həmsöhbətlər: “Amerika Birləşmiş Ştatları dolları”, – dedilər.
Vaqif cavabı qəbul etmədi : “Yox, elə deyil. Bizim nəzərimizdə bu həm də müstəqilliyin əlaməti, demokratiya nişanəsidir. Çünki sovet vaxtı olsaydı, məndə bu xarici valyutanın olmağının xəbərini alsaydılar, dərhal sorğu-suala tutacaqdılar ki, bu nədir, hardandır, ittiham edəcəksilər ki, əcnəbi pulun qaçaqmalçılığı ilə məşğulsan. Belə işin üstündəsə adamı həbs də edirdilər və həm də bu qəbil ağır cinayətləri Daxili İşlər Nazirliyi deyil, Dövlət Təhlükəsizlik Komitəsi – KQB araşdırırdı”.
Oğlunun Sovet İttifaqına getməsini rəva bilməyən ananın nigaranlığı haqlı idi.
Qətiyyən şübhəm yoxdur ki,Yavuzun Bakıya ilk gəlişlərində qəlbiqara rejim sözün birbaşa mənasında onun hər addımına ciddidən ciddi nəzarət edirmiş, hər hərəkətini, hər sözünü güdürmüş
3 dəfə gəldi, 5 dəfə gəldi, çox baxdılar, çox müşahidə etdilər və gördülər ki, bu cavanın buradan Türkiyəyə daşıdığı yük kitabdır, qəzetdir, jurnaldır, şəkildir. Buradan oraya apardığı məlumatlar Mirzə Fətəlidəndir, Mirzə Cəlildəndir, əyyami-qədimlərin olub-keçənlərindəndir. 
Bir sözlə, anladılar ki, bu sevdanın sovetə bir istisi-soyuğu, siyasətə aidiyyəti yoxdur.
Zahirən belə görünə bilərdi. Amma əslində vardı, özü də necə!
Əliyavuz Akpinarın 1960-cı illərin sonlarında, hələ Atatürk Universiteti Fənn-Ədəbiyyat Fakultəsi Türk Dili və Ədəbiyyatı Bölümündə Yeni Türk Ədəbiyyatı (Azərbaycan Ədəbiyyatı) araşdırma görəvlisi olarkən tədarükünü gördüyü və 1970-ci ildən başlanan Azərbaycan səfərlərinin çoxyönlü elmi faydalarından, bəhrələrindən savayı ayrıca bir vətənçi, millətçi siqləti də vardı.
Müxtəlif yaş nəsillərini təmsil edən, istedadlı, parlaq qələm sahibləri, fikir adamları, ötkün ziyalılar. 
Əvvələn, eyni şəhərdə yaşasalar da, bəzən aylarla görüşməyən, təmas tutmayan yaradıcı qüvvələr, özü də onların lap qaymaqları Yavuzun vasitəsiylə bir yerdə cəmləşirdilər. 
Birgə olmaq, səmimi ünsiyyətsə xeyli mürgülü fikirləri diksindirib oyadırdı, dilə, qələmə gətizdirirdi, sıra-sıra cəsarətli düşüncələrə ipucu verirdi.
İkincisi də, Yavuz onlarçün həsrətlisi olduqları Türkiyə demək idi.
Azərbaycan aydınları Yavuzdan İstanbulun, Ankaranın, Ərzurumun, Karsın, ölməz türk yazarlarının ətrini alırdılar.
Yavuz ordan bura əlimizə çatması adətən çox əngəllərlə bağlı olan, tütyə kimi qəbul etdiyimiz kitabları daşıyırdı.
Bu kitablar tarix idi, ədəbiyyat idi, sənət haqqında çeşidli nəşrlər idi, yanlarında da heyranı olduğumuz türk musiqisi yazılmış kasetlər.
Ancaq sovet dönəmində onların da bizlərə gələn yolu daş-kəsəkli idi axı!
O zamanlar bol olan (bu məsələnin yaxşı tərəfi) kitab dükanının hansına girsən rusca hər növ ədəbiyyatla rastlaşardın. 
Türkcə isə bircə xırda kitabça da ələ düşməzdi.
Və ömrü boyu heç vaxt heç əməlində yalnız özünü düşünməyib başqalarının da fikrini çəkən Yavuz buradan daşıdıqları ilə orada sırf Azərbaycan kitabları ilə dolu bir mərkəz yaratdı.
Bu da səbəb oldu ki, ustadı Abbas Zamanovun adını verdiyi həmin kitablığa sabahın Əliyavuz Akpinarı olmaq həvəsinə düşən gənclər asta-asta üz tutsun.
Tədricən Yavuz can bir qəlb iki qardaşı qovuşduran, Türkiyəni Azərbaycana bir az da yaxın, bir az da həmdəm edən etibarlı vüsal körpüsünə çevrildi.
Bu gün o xidmətin əsl hikmətini gerçək ölçüləriylə qavramaq nabələd adamlar üçün bir qədər çətin gələr.
Büsbütün ayrı zamanda yaşayırıq, azadıq, istənilən anda düyməni basıb Türkiyənin neçə televiziyasını seyr edə, ürəyimiz istəyəndə hava limanındanmı, ya elə avtomobillə Türkiyəyə maneəsiz-filansız yollana bilirik.
Amma mən xatırlayıram ki, Bakıda, məşhur Nizami kinoteatrında ayda-ildə bir dəfə baş verən türk filmləri festivalında, bütün tamaşaçıların gözəlcə anlamasına baxmayaraq ekranın səsini alaraq dialoqların kələ-kötür bir tərzdə ruscaya tərcümə edildiyi vaxtları.
Günlər vardı ki, elə həmin 1970-ci illərdə, Universitet tələbəsi ikən televiziyada verilişlər aparırdım, çıxışlarımda ərəb-fars kəlmələrinin yerinə dili təmizləmək üçün türkcə sözlərə çox yer verməyim səbəbilə xüsusi xidmət orqanlarının əməkdaşları xəlvəti mənə yanaşaraq guya canıyananlıqla başıma ağıl qoyurdular ki, özünü yaxşı apar, belə hərəkətlərdən pantürkizm iyi gəlir, gələcəyin üçün özünə təhlükə yaradırsan.
Yavuzun bir alim olaraq, o taylı bu taylı Azərbaycan, özbək, tatar ədəbiyyatlarını araşdırmaq səmtində müstəsna fəaliyyətləri, eimi çəkisi yetərincə ağır əsərləri öz yerində, fəqət türk xalqları arasındakı təmaslara yasaqlar qoyulduğu, qardaşlar arasına dəmir pərdələr çəkildiyi çağlardakı əməkləri də hec vəchlə unudulmamalı, həmişə minnətdarlıqla anılmalıdır.
Türk dünyasının ən görkəmli düşüncə adamları sırasında layiqli yerini qabiliyyəti, bilikləri, axtarıcı fəhmi, gərəkli olanları millətinki etməkdə inadcıllığı, usanmazlığı və ən vacibi – alın təri ilə qazanmış professor Əliyavuz Akpinar 70-ni arxada qoyub və indi hər yaşanan gün səksəndəndir.
Üzeyir Hacıbəylinin doğmaca qardaşı Zülfüqar bəyin XX əsrin başlanğıcında yaratdığı qocalmaz operetta “Əlli yaşında cavan” adlanırdı.
Hər anında Azərbaycan istiqlalının 100 yaşının sevinci ilə dolduğumuz və indi son günlərini yaşadığımız bu əziz ildə Yavuz qardaşımızın çətin dövrlərdə Türkiyə ilə Azərbaycan, oranın və buranın düşüncə həyatı arasında yaratmağa müvəffəq olduğu Körpünün də yaşı 50-yə çatır.
Bizim gücümüz belə körpülərin çoxluğunda, uzunömürlülüyündə, mötəbərliyindədir.
Türkiyə türkləri Yavuzun da dünyaya gəldiyi dekabra “aralıq” deyirlər və bu sözü çox uğurlu da tapıblar.
İndi mən bu aralıq ayında, iki ilin aralığında, bizdən 50 il aralıkı günlərdə təməli qoyulmağa başlanmış Yavuz Körpüsü haqqında düşünürkən, bu Körpüdən qazandıqlarımızı, ölçüyəgəlməz dəyəri olan irsi göz önünə gətirirkən nə illah edirəm Zülfüqar bəy yazan kimi deməyə dilim gəlmir.
Yavuzun özünə 70 yaşlı cavan deyərəm və hər cəhətdən uyğun da gələr!
Amma o Körpüyə “cavan” sözü yapışmır.
Ona görə də inamla təsdiqləyirəm: Əlli yaşlı Qoca!
Tarixçəsi yazılarsa, iri və sevimli bir kitab olacaq Yavuz Körpüsünə bu ad yaraşır!"
"Uzun, heç vaxt bitməyəcək qədər nəhayətsiz hesab etdiyi yolla getməyə başlamışdı və hələ yolun əvvəlində idi.
Gendən ata-anası baxırdı, bu onu bir az da inamlı eləyirdi, asudələşdirirdi.
Elə sanırdı ki, vaxt ləng hərəkət eləyir, yerişini sürətləndirirdi, dabanqırma gedirdi.
Sonra qəfilcə atası gözdən itdi.
İndi ona gendən gülümsəyən, əl eləyən tək anası idi və anası da elə kişiyə bərabər, təpərli qadın olduğundan ona aralıdan da olsa güc verə bilirdi.
Əvvəl qətiyyətlə, tərəddüdsüz, özünə güvənərək irəliləyirdi.
Və gedə-gedə gəlib yetişdi yolayrıcına. 
Yol haçalandı. Sağa da dönə bilərdi, sola da.
Qaldı tərəddüd içində ki, neyləsin.
Arxaya qanrılıb anası sarı baxdı. 
Çox uzaqda idi. Lap qışqırsa belə səsi ona çatmazdı. 
Bəs kimdən xəbər alsın, kiminlə məsləhətləşsin?
Bu ara gözü həmin yollar kəsişməsində, bir qıraqdakı cilalanmış kimi haphamar, sifayı daşa dəydi.
Yol qoşalaşandan, seçmək məcburiyyəti yaranandan sonra ürəyinə xofa bənzər xəfif bir hissiyyat da yol tapmışdı.
""Bəlkə götürüm, uzun yoldur, gərəyim olar? Ya götürüb özümü yük eləməyim, yolum uzundur?"".
Yenə qeyri-ixtiyarı geri boylandı, anası səmtə baxdı.
Bu yolun uzunluğunda, tənhalığında, rastlaşdığı ilk müşküldən müşkül, cavabı tapılmaz sualın qarşısında içərisində nəsə dəbərən, dəyişən kimi oldu.
Hiss etdi ki, deyəsən uşaqlıq, yeniyetməlik bitir, gərək bundan sonra hər suala daha özü cavab tapa.
Yəqin yol gedən deyib: “Daş yoldaşla adaşdır!”.
Dünyanın bir ucu toy, bir ucu da savaşdır,
İlahi, mən bu daşı götürüm, götürməyim?
Əli çatası kimsə yoxdu, ona görə Pərvərdigardan kömək umurdu.
O isə lap uzaqda idi…
İşin tərsliyindən getdiyi səmtdən üzü bu yana qayıdan da yox idi ki, heç olmazsa ondan otərəflərdəki nə var-nə yoxun sorağını ala.
Yol birtərəfliydi. Yalnız üzü o yana! 
Daş isə gözəl idi, həddən ziyadə qəşəng idi, sanki çağırırdı, “Məni burda qoyma!” deyirdi.
Özümlə nə döyüşüm, özümlə nə vuruşum?
Burda köhnə izlərin cığırı ot, yeri şum.
Daha bu yoldan geri dönən yox ki, soruşum,
İlahi, mən bu daşı götürüm, götürməyim?
Cavab axtarırdı. Yadına anasının söylədiyi bayatı düşdü:
Əzizim harayından,
Ömrümün sarayından.
Fikirləşdi ki, bəlkə haçansa elə mənim də ömrümün anam deyən həmin sarayından kərpiclər qopub düşdü, yeri boş qaldı? Bəlkə indidən bu göyçək daşı bərayi-ehtiyat götürüm ki, ehtiyac yarananda həmin düşən kərpicin yerinə qoyum, boşluq qalmasın?
Ömrümün sarayından gündə bir kərpic düşər,
Min belə kərpic düşə, torpağa nə güc düşər?
Ömrün karxanasında bəlkə bir az gec bişər,
İlahi, mən bu daşı götürüm, götürməyim?
Götürmədi, getdi…
Və çox keçmədi yol yenə dönüşə dirəndi. 
Bayaqdan iki yol ayrıcı idi, indi oldu dörd yol ayrıcı.
Buralar nəsə ona dogma gəldi. 
Dördbir tərəfi elə İsmayıllıda, Buynuzda olan sayaq qoz ağacları ilə dolu idi. 
Yenə anasının tez-tez təkrarladığı sözləri xatirinə gəldi:
Baxtını qozda sına, 
Oğulda, qızda sına.
Uşaq vaxtı bu düzgünü oxuyub qozları qırardılar, içərisi təmiz, ağappaq çıxanda sevinərdilər ki, bəxtimiz də ağ olacaq.
Bayaqkı daşı götürməməyinə vaysındı: “Götürmüş olsaydım, indi bu qozlardan sındırıb taleyimi yoxlayardım”.
Üşənən kimi oldu.
Çünki bu səs dediyini pıçıltı ilıə deyirdi, amma nə deyirdisə nəfəs çatacaq qədər yaxındaymış kimi aydınca eşidilirdi: “Sən o sifayı daşa çox baxmışdın. Ona görə də peşimançılıq çəkmə. Elə həmin daşı götürmüş kimisən. O daş sənin ürəyindədir. Nə qədər varsan, nə qədər yol gedəcəksən, o daş da səninlə olacaq. Sənin ürəyindəki o daşdan sözlər süzülüb gələcək, onlar elə duru, elə saf olacaq ki, şe`rə çevriləcək. Ürəyindəki dərdləri sən o daşla sındıracaqsan, o daşı daşıdığınçün şair olacaqsan…”.
Yol uzanırdı və hələ bu uzun yolda onu rastlaşacağı, götürəni də, götürməyəni də peşiman qoyan çox ağlı-qaralı daşlar gözləyirdi.
Leyləklərin çöp yuvası boş qalıb,
Bahar gedib, payız gəlib, qış qalıb,
Göy çəməndə ocaq yanıb, daş qalıb,
Və son görünmür, yolçu yenə yolundadır.
Dünyanın sıradan olan hər bəndəsi üçün bu yol gec-tez mütləq sona çatırsa da, dünyanın adi daşı ilə də adam balası kimi, insan dilində danışmağı bacarmış belə işıq daşıyıcılarından ötrü heç vaxt o yolun bitəcəyi yetişmir.
Azərbaycan da, Ismayıllı da, ana qucağı kimi sığındığı Buynuz da onunla daha gözəldir!"
Dünya onunçün yalnız özünün gördüyü dünya deyil, həm də haqqında kitablardan oxuyub öyrəndiyi dünyadır. 
Onun dünya haqqında bildikləri əslində öz ömründən daha qocadır.
Ona görə də o, indi yox, hələ lap çox illər əvvəldən də yeri düşəndə dünya ilə tay-tuşu kuimi danışa bilib.
Ona görə də o ömrün indiki ahıl, yorğun çağında da, doğma kəndindəki evində təm-tək oturub xəyala dalanda da qətiyyən tənha deyil -- özünün görmüş olduğu və özünün görmüş olduğundan da daha yaxşı tanıdığı köhnə dünyayla birgədir.
Bir sarı budaqdır il ağacında
Görən bu payızın yaşı neçədir?
...Mizrab xəzəlləri qırışlarıyla
Toxunub bir sarı simə ağlayır.
Bu qədər aramsız yağışlarıyla
Görəsən bu payız kimə ağlayır?..
Dumanlar yeriyir dərələr boyu
Dağlar elə bil ki, qoşun aparır
Deyəsən bu payız vaxt sahibidi
Məni də özünə qoşub aparır.
Lap çoxdan onun dünyanın içində olması şərti bir məsələdir.
Çünki şeirin gücü onun adi adamlar cərgəsindən çıxarandan bəri dünya özü bu kişinin içindədir.
Məni nə bədbin sayın, nə ümidsiz, nə də yetərincə bilməyən.
Daha Azərbaycanda bu cür şeirlər yazan ikinci adam yoxdur.
Bəlkə gələcəkdə oldu, təbiəti nə bilmək olar, doğdu doğdu!
Çünki bu cür şairləri yalnız kitab-dəftər, oxuyub-öyrənmək yaratmır, özünə gərək olduğu üçün, öz hisslərini yazdırmaqçün lazım bildiyi məqamda belələrini təbiət özü yaradır, özü doğur.
Təbiət lazım bilsəydi, elə hər yetənə quş dili öyrədərdi, yarpaqları, otları, ağacları, torpağı, suları necə duymağı, onların söylədiklərini, yaşadıqlarını insan dilinə necə tərcümə etməyi anladardı, onlarla necə həmsöhbət olmağın gizlinclərini başa salardı.
Bu bizlik söhbət deyil. Məsləhətinə şükür! Özü seçir, özü agah edir, özü yönəldir.
Musa Yaqub həmin seçilmişlərdəndir. 
Sanki tale ona yalnız gözəl şeirlər yazmağı deyil, həm də təbiətimizi kəc baxışlardan, bəd nəfəslərdən, əyri əllərdən qorumağa cavbdehliyi həvalə edib.
Poladbədən palıdları qırdılar,
Gümüşsinə göyrüşləri vurdular
Maralları gədiklərdə yordular
Kol saçını yolub gedir, nə deyim.
Özümüzü biz yıxırıq, qıraq yox.
Həqiqəti eşidən bir qulaq yox,
Söz də oyun olub gedir, nə deyim.
Günahları bağışlamaq cəhdimi?
Yer üzünə təzə körpə gəldimi, –
Allah hələ qəbul edir əhdimi
Dünya bizə qalıb gedir, nə deyim.
İndinin, az əvvəlin bir sıra tanınmış şairlərinin qoşduqlarına bənzədərək elə onlar kimi yazmaq olur. Musa Yaqub kimisə yox! Çünki o, sadəcə şeir yazmır. O şeirin özüdür. Onun şeirlərini təbiət özü yazır. O, ötürücüdür, naqildir. O hər təzə şeiri ilə təzədən bitən çiçək, yenidən puçurlayan tumurcuq kimidir.
Ürəyimdən keçir ki, İlahi fürsət verəydi indiki sıxıntılı, xəstə anlarının ona yaşatdıqlarını şeirə döndərə biləydi. 
Oxuyaydınız və görəydiniz ki, kitabdan, bilikdən, başqalarından eşitdiklərindən deyil, insanın öz içərisndən süzülüb gələn əsl AĞRI ŞEİRLƏRİ necə olarmış...
Mənim dan ulduzum batdı qəfildən,
Batdı-batmağına inanmadığım.
Yatdı-yatmağına inanmadığım.
Üzümdə zəlzələ, ruhumda qiyam,
Dartdı əllərimdən o biri dünyam,
Dartdı-dartmağına inanmadığım.
Axır hesabımı verdi əlimə,
Tanrı atdı məni ruh aləminə,
Atdı-atmağına inanmadığım.
Nə fərqi - tez oldu, gec oldu, getdi,
Əvvəli, axırı heç oldu getdi,
Getdi-getməyinə inanmadığım.
Dünya fani imiş, ömrümüz ani,
Bitdi-bitməyinə inanmadığım.
...Ömrü uzunu qapısı həmişə açıq olub. 
Evindən-eşiyindən heç vaxt qonaq-qarası əskik olmayıb.
Hələ kənd müəllimi işlədiyi, kasıbyana güzəran keçirdiyi əyyamlarda da nə qədər gələni olsa belə yola verib, bir müddıət sonra köhnə qonaqlıqların altını çəkməli, borc qaytarmalı olubsa da, şakərindən əl çəkməyib, yenə süfrə açıb, yenə qonaq qarşılayıb, yenə gələnə sevinib və Allah da o səbəbdən heç vaxt ruzisini kəsməyib.
...Yenə ara-sıra qonaqları gəlir.
Daha əvvəlki xoşbəxt, qayğısız günlərdəki kimi onunla deyib-gülməyə, şad-xürrəm yeyib-içməyə yox, yoluxmağa gəlirlər.
Şəkil də çəkdirilər onunla. İndi şəkil çəkdirmək çox asan olub. Hərənin cibində bir telefon. Düyməni basdın, an əbədiləşir.
Amma hər anı hamıya göstərməzlər ax! Səninçün əzizdirsə özündə saxla.
Hərçənd Musa Yaqub mənə lap ən yorğun halında belə yanındakı ən sağlam adamdan da şux gəlir. Çünki işıq, güc, parlaqlıq onun mahiyyətində, cövhərindədir.
Palıd palıddır. Cavanının bir gözəlliyi var, ən qocamanının bir ayrı cazibəsi.
Orda – İsmayıllıda, Buynuzda, mənə və mənim kimi lap çoxlarına tanış olan mehriban həyətdə, köhnə ocaqda, simsar evdə Musa Yaqub indi dəniz içərisində olan kimidir.
Xatirələr, yaddaşlar, duyğular dənizinin qoynunda olan tənha qayıq kimi.
İstər-istəməz hər axşam ürəyimdən keçir ki, görən o böyük duyğu adamı indi nə düşünür, hansı xatirələrlə baş-başadır? 
Bəlkə yorulub xatirələrdən?
Bəlkə əksinə -- məhz indi köhnə və tanış dünyanı hər zaman olduğundan daha aydın, daha dəqiq görür?.."
"Xəyal qırıqlığı, küskün pərişanlıq o illərdə, 1990-ların əvvəllərində əksər dəyərli sənətkarımıza, alimimizə, ədibimizə xas idi.
Zahirən sanki xoşbəxt bir dövr başlanmışdı.
Lakin bu bir vaxt zəlzələsi idi. 
Zaman dəyişirdi, tarix çönürdü, dünyanın yalnız içərisində bizim olduğumuz parçası deyil, nisbətən aralıdakı, ancaq hansısa tellər, oxşar taleyimizlə bağlı olduğumuz iri bir hissəsi də başqalaşırdı.
Bu dəyişmədə, başqalaşmada müvazinətini itirməmək, qatmaqrışıqlıqdan baş çıxarmaq, hər şey bir yana qalsın, babat dolanmaq, ailə saxlamaq müşkülə çevrilmişdi.
Sənət, elm, təhsil, ədəbiyyat ağır sınaqlarla qarşılaşmışdı. 
Dünənəcən yüzminlərlə tirajlarla çıxan kitablar bir-iki aya piştaxtalardan yoxa çıxırdısa, camaat mütaliəyə, oxuyub-öyrənməyə, dünyagörüşünü genişləndirməyə, savadını artırmağa aludə idisə, başlanan yeni dövr bu cərəyanların hamısını səngitmişdi. 
Meydan həyəcanları, inqilab havaları soyumuşdu. İnsanlar yeni təşrif gətirmiş laübalı dövr içində güzəran sıxıntıları ilə üzbəüz qalmışdı.
Həmişə içərisi ilə özünü qane etməyi bacarmış, gözütox yaşamış sənət və elm adamları indi imtahan verən, həm də imtahandan müsbət qiymət almağa heç ümidi olmayan ürkək öyrənci kimi idi.
Onlar hamısı daxilən zərif idi, qələmləriylə, sənətləriylə, elmləriylə güclüydü və heç biri bazar adamı deyildi.
Amma başlanan yeni dövrün elə adından bazar gözünü bərəldirdi: “Bazar iqtisadiyyatı”.
Əslində heç iqtisadiyyatın özü də hələ yox idi. Ortada olan elə çaşqın insanları bezar edən bazar idi.
“Bazar” sözünün yaxşı yox, bütün xoş olmayan mənalarında!
Ruhu zərif yaradıcı insanların qərib olduğu bu səksəskəli əyyamlar 1990-cı illərin sonlarına doğru asta-asta yumşalmağa üz qoydu. 
Azərbaycan dövlətinin tədricən imkanları artdı. 
Həmin narahat, nigaran əyyamlarda heysizləşmiş, vaxtilə özünü məhz istedadına görə çox güclü saymış, lakin indi dövrün ehtiyacları içində əyilmiş, acizləşmiş ziyalıların qəddi yavaş-yavaş dikəlməyə başladı. 
Dövlət onlara təqaüdlər ayırmağa, qayğı göstərməyə başladıqca, ən vacibi – bu zümrəyə dövlətin ehtiyacı olduğunu anlatdıqca, onlara yüksək dəyər verdiyini hər gün nümayiş etdirdikcə, sanki bu qiymətli insanlar yenidən doğulurdular, sanki onlara ikinci nəfəs gəlirdi.
…Mən həmişə qəlb ağrısı ilə həmin günlərin axarındakı unudulmaz tarzənimiz, xalq artisti Bəhram Mansurovu xatırlayıram. 
O, həmişə qonaq-qarası bol, süfrəsi açıq, gur məclisli, bol yemək-içməkli, çal-çağırlı ocaqda böyümüşdü. 
Özü həyatı uzunu seçilən sənətkar olmuşdu, çalğısı ilə toy-düyünü bəzəmişdi, yaxşı qazanmışdı, ailəsi ehtiyac nədir bilməmişdi, dədə-babadan ola yadigar qalan qonaqpərvərlik vərdişlərini daim səxavətlə davam etdirmişdi.
Amma 1990-cı illər başlanmışdı. Həm artıq özü yaşlaşmışdı, həm də daha əvvəlki kimi nə konsertlər vardı, nə də ardı-arası kəsilməyən toylar. 
Övladları mənə söyləyib ki, evdə ikinci bir tarı vardı, bir gün günorta üstü sevincək gəldi, həmin tarı götürüb getdi. 
Bu o demək idi ki, müəyyən bir müddət üçün ailənin ehtiyacları ödənəcək.
Barmaqlarının öyrəşdiyi, sinısinə, ürəyinə məhrəm olan tarlarından biri ilə biryolluq ayrılsa da, ustad sevinirmiş.
Bu sevinc kədərlidir!..
Lakin indi sözüm Bəhram müəllim haqqında yox, büsbütün ayrı bir tarzən barəsindədir.
Əkrəm Məmmədli 1962-ci ildə Naxçıvandan Bakıya, Respublika məktəblilərinin bədii özfəaliyyət olimpiadasına rəhbərlik etdiyi “Əlvan çiçəklər” ansamblı ilə gələndə hələ xeyli gənc idi. Bu ansamblı o, Naxçıvan Pioner və Məktəblilər Evinin nəzdində yaratmışdı və ifaları necə gözəl idisə, Bakıdakı müsabiqədə münsiflər heyətinin sədri olan böyük Əfrasiyab Bədəlbəyli heyran qalmışdı.
Tövsiyyə etmişdi ki, ansamblın bütün ifaları müsabiqənin yekun konsertinə daxil edilsin və Əkrəmə də məsləhət görmüşdü gəl Bakıya, təhsiini davam etdir, sən yaxşı musiqiçi olcaqsan.
Əkrəm hələ tələbə olsa da, Cahangir müəllim onu Azərbaycan Dövlət Filarmoniyasında rəhbərlik etdiyi Mahnı və Rəqs ansamblına solist-tarzən kimi qəbul etdi. 
Və Əkrəm Məmmədli ansamblın tərkibində Azərabyacanı da, Sovet İttifaqını da şəhər-şəhər gəzdi, xarici ölkələr səfərlərə çıxdı.
Sanki hər yeni gün onu daha parılq sənət zirvələrinə doğru aparırdı. 
Ən mühümü – evsiz idi. 
Gah Bakının bu, gah o məhəlləsində kirayənişin qalırdı.
Axırı ki, bu köçhaköçlərə, imkansızlığa dözmədi. 
Naxçıvandan da ismarış gəlmişdi ki, qayıt, sənə ehtiyacımız var, qısa müddətdə filorminiyanın direktoru da olarsan.
Qayıtdı gəldi dogma yerlərə.
Əvvəl yarıkönül. 
Sonrasa ahəstə-ahəstə taleyi ilə barışdı, qismətin təklif etdiyi bu gerçəkliklə barışdı.
Həqiqətən də çox keçmədi onu bədii rəhbər də təyin etdilər, direktor da oldu.
1963-1967-ci illərdə Azərbaycan Dövlət Filarmoniyasının Mahnı və Rəqs ansamblında, ardınca da Naxçıvan Dövlət Filarmoniyasında və Naxçıvan Orta İxtisas Musiqi Məktəbində çalışdı.
Fəqət həmin qayğılı 1990-cı illər onu da çox sənət dostları kimi daxilən az incitmədi. 
Amma ötən günə gün çatmırdı, getmiş vaxtı, itmiş vaxtı geri qaytarmaq mümkünsüz idi.
Dolanışıq sıxıntıları ilə əlbəyaxa olduğu, korluq çəkdiyi qanıqara vaxtlarında sanki yox yerdən bir qapı açıldı
1994-cü il idi. Azərbaycan dahi Füzulinin anadan olmasının 500 illiyini bayram etməyə hazırlaşırdı. 
Bu təntənələr Türkiyədə, İraqda da keçiriləcəkdi.
Ona bayram münasibətilə yeni bir Füzuli oratoriyası hazırlamaq tapşırılır. 
Lap çoxdan yaradıcılıq sifarişi almayan, hətta öz gərəkliliyinə belə inamını itirmiş sənətkarın gözlərinə elə bil ki, işıq gəlir. 
Beşqat həvəslə, şövqlə çalışmağa başlayır. 
Orada xor, orkestr yaradır, elə bir əsər ortaya çıxarır ki, hamı valeh qalır.
Və Türkiyədən Əkrəm Məmmədlini əməklərini çox yaxşı qiymətləndirərək yola salırlar.
Öz deməsincə, haqqını elə gen-bol ödəyirlər ki, onsuz da çətin zəmanədə qənaətə öyrəşmiş tarzən xeyli müddət həmin vəsaitlə babat dolanır.
Və elə ehtiyatları tükənər-tükənməzdə yenə işi avand gətirir. 
Bu dəfə onu Təbrizə çağırırlar. 
Nə az-nə çox, düz 5 il orada işləyir. 
Dərs deyir, yaxşı tarzənlər yetişdirir, oralarda öz adıyla bağlanacaq bir tar məktəbi bərqərar edir.
Artıq nəhs zolaq qalmışdı arxada. 
Təqvimdə yeni əsr idi, 2000-ci illər irəliləyirdi. 
Dinclik, ruhi rahatlıq tapır, təşvişli günlər qalır arxada, başlayır bir-birindən qiymətli kitablar yazmağa. 
Uğurlu təsadüflər pırtlaşıq zəmanə düyününü qırmasaydı, belə əlverişli dəvət və müqavilələr dar macalda qolundan tutmasaydı, əslində sənətinin yüksək səviyyəsinə görə Bakıda yaşayıb-yaratmalı və daha artıq parlamalı olan, amma özünü dogma bölgəyə, el-obasına həsr etməyə qərar vermiş Əkrəm Məmmədli vaxt burulğanında sadəcə itib-batardı, bezərdi, pisikərdi, özündən də, sənətdən də biryolluq küsərdi.
Niyə axı layiqli sənətkarlar, təvazökar, təmənnasız yaradıcılar çox zaman və çox yerdə belə üzüntülü sınaqlardan keçməli olur?
Lakin hər halda burası çox gəzəl və sevimlidir ki, sənət özü ən çıxılmaz görünə biləcək anlarda da istəkli yavrularını tənha, arxasız-dayaqsız buraxmır, qeyri-adi gücü və sehri ilə onları büdrəməyə qoymur, nəvaziş göstərə, ürəklərini sığallaya bilir.
Ən azı bu sədaqətinə və etibarına görə heç vaxt sənətin Əkrəmləri əskik olmayacaq!.. 
Vəfa elə nəcib duyğudur ki, həmişə qarşılıqlı olur."
"Daha nə o cür lövhələr var, nə o təhər təbaşirlər. 
Azərbaycanın irili-xırdalı şəhərlərindən tutmuş ən ucqar kəndlərinəcən elə gözəl, müasir məktəblər tikilib, köhnələri də elə yenilənib bərpa edilib ki, 30-40 il əvvəl kiməsə məhz 30-40 sonra belə olacağını desəydin, bunu inanılmaz xəyalat, təxəyyülün möcüzədən də artıq uçuşu sayardılar. 
Bunca qısa müddətə –10-15 ilə 3000-dən çox təzə məktəbimiz yaranıbsa, 5-10 ilə daha bir dənə də köhnəlmiş, keçmişinki sayıla biləcək məktəb binası qalmaz.
Kim bilir, bəlkə 5-10 ilə sonra nəinki təbaşirlə, heç markerlə yazılan indiki lövhələr də aradan gedəcək, onlar da büsbütün elektronlaşacaq? 
Sürətlər başqa, zaman ayrı...
Amma nədirsə mənim tez-tez yadıma o köhnə təbaşirlər, o əski yazı lövhələri də düşür. 
Onu da xatırlayıram ki, hər yeni dərs ili ərəfəsində məktəbin binasına da, həyət-bacasına da, sinif otaqlarına da imkan daxilində əl gəzdirilib təmir ediləndə yazı taxtaları da rənglənərdi. 
Sentyabrın 1-də məktəbə gələndə ötən dərs ilinin sonlarında yazılıb-silinməkdən bozarmış lövhələri yenə qapqara rəngdə, parıltılı görərdik.
Doqquzuncuda-onuncuda mən bir neçə sinifdən yaxşı oxuyan şagirdlərin seçilərək toplandığı, sınaq məqsədi ilə yaradılmış riyaziyyatçılar sinfində oxudum.
Ali riyaziyyat, tərsimi həndəsə kimi orta məktəblərdə görünməmiş mürəkkəb fənlər keçərdik.
Həmin qara lövhələrdə ağ təbaşirlə o qədər yazardıq, məsələlər, tənliklər həll edərdik ki, çox vaxt yalnız əllərimiz yox, üz-gözümüz, üst-başımız da ağappaq olardı.
...Yaş artıqca o təbaşirli günlərin, qayğısız uşaqlıq çağlarının xiffətini nədirsə daha artıq çəkirsən, bütün doğmalarının səninlə olduğu günlərdən ötrü qəribsəyirsən.
Amma insanın təbaşirli günlərinin yaşı nə qədər olasıdır ki!
Lap ən qocaman adamı götür, məktəb illərinin uzaqlığı 80-90 ildən o yana getməyəcək ki!
Amma dünyamızın, hamımızın ortaq evinin də təbaşir dövrü olub axı!
O zamanlarsa uzaq, çox uzaqdır, lap uzaqdan uzaqdır. 
Hələ nə Azərbaycan vardı, nə dədə-babalarımız, nə əlamətləri ilə bizə tanış olan bu dünya.
Mezozoy erasının sonuncu dövrü yetişmişdi və əhvalatlar vaqe olurdu, nə az-nə çox, düz 145 milyon il qabaq.
Və tarixin o təbaşirli “dərs ili” 66 milyon il əvvəl başa çatdı.
...Mənim çox sevdiyim, müxtəlif toplantılarda çıxış edərkən içərimdən gələn səmimi bir istəklə adının əvvəlinə həmişə hökmən “əziz” kəlməsini əlavə etdiyim böyük alim və böyük də insan – akademik Akif Əlizadə elmi həyatını bu cür qətiyyən sadə olmayan məsələləri araşdırmağa, dünyanın təbaşir dövrünün gizlinclərini öyrənməyə həsr edib.
Bunlar arxeologiya elminin elə qəliz sahələridir ki, onları araşdırmaqçün elmin bir itiqamətindən xəbərdar olmaqla ciddi uğurlara çata bilməzsən. 
Bu qəliz sahəyə girişməkçün gərək çoxcəhətli biliklər sahibi olasan, axtarışlardan usanmayasan, yolunu təzə başlayan tədqiqatçı kimi daim yeni-yenu mənbələri oxuyasan, öyrənəsən.
Bunlar elmin elə hündür nöqtələridir ki, orada alim millət, Vətən üçün deyil dünyadan, bəşəriyyətdən, böyük elmdən ötrü çalışır.
Necə sevinməyəsən, necə öyünməyəsən!
Hələ 35 il əvvəl poleontologiya elmindəki xüsusi xidmətləri nəzərə alınaraq dəyərli Azərbaycan alimi Akif Əlizadənin adı həmin qədimdən qədim təbaşir dövrü belemnitlərinin bir ailəsinə, əskidən əski canlıların bir zümrəsinə verilib: “Akifibelidlər”! 
2019-cu ilin 25 fevralında 85-yaşını tamamlayıb 86-sını başlayan akademik Akif Əlizadə gənclik şövqü ilə, qaynar həvəslə, işləmək, yaratmaq enerjisi ilə çağlayır.
Fikirləşir ki, axı ömür, içərisindən keçib gəldiyi zaman sadə olmayıb, yüz cür sıxıntıları, maneələri, müşkülləri, sərt döngələri də vardı, bəs necə oldu tale onu həmişə qorudu və XXI əsrin bu günlərinədək belə sağlam, gümrah, iş-gücdən qətiyyən yorulmamış halda gətirib çıxardı?
Ata babası Axund Ağa Əlizadə müqəddəs adam idi, Qafqaz Müsəlmanlarının 8-ci Şeyxülislamı olmuşdu .
Kiçikkən tez-tez İçəri şəhərə, digər yaxın qohumları Mir Möhsün ağagilə gedərdilər.
“Qucaqlardı, sığallardı, oxşayardı bizi, buraxmaq istəməzdi”.
Ömrün bu çağında Akif məllim ehtimal edir ki, bəlkə onların işığı, onlardakı ilahi güc, onların məhəbbəti illər boyu qoruyub, hayan olub mənə?
Bəlkə də məhz ondandır, istisna etmirəm!
Amma mən ha çox buna inanıram ki, akademik Akif Əlizadəni, bu qiymətli azərbaycanlını uzun onullərin sınaqlarından mətin, alnıaçıq,üzüağ, başıuca, qüvvətlə, inamla, ümidlə dolu halda çıxaran ilk növbədə onun insani dürüstlüyü, daxili saflığı, məsləkinə bağlılığı, riyadan uzaqlığı, əməksevərliyi, sədaqəti, mərdliyi olub.
Bu qədər nəcibliklərinin müqabilində həyatın da ona bir mükafatı olmalı idi axı!"
"Ən qaradinməz, ən adamayovuşmaz insanın da hökmən ünsiyyətə, haçansa, kiminləsə dərd bölüşməyə, hərdən-hərdən ürəyini boşaltmağa ehtiyacı yaranır. Millətlər xalqlar da elə adamlar deməkdir və əlbəttə ki, millətin də, onun böyük ruhunun da özü böyüklükdə həmsöhbətləri, duyğu, düşüncə ortaqları olur.
Min ilə dünyada da, Azərbaycanda da çox şeylər dəyişib. 
Yurdun dörd bucağında – müxtəlif vaxtlarda paytaxt olmuş Şamaxıda, Gəncədə, Təbrizdə, obiri qaynar həyatlı şəhərlərimizdə Bakıda və Şəkidə, Ərdəbildə və Bərdədə, Dərbənddə və Mərənddə, Zəncanda və Beyləqanda... sıra-sıra qalalar, qəsrlər, saraylar ucalırmış ki, əski əlyazmalar onların möhtəşəmliyi, qənirsizliyi haqqında salnaməçilərin heyran soraqlarını çatdırır. 
O yıxılmaz sanılan abidələrin əksərinin izi-tozu, hətta xarabalıqları belə qalmayıb.
Köhnə əyyamların şahidiı kimi uindiyə gəlib çatan yalnız tək-tək nəhəng çinarlardır, bir də qocadan qoca olsa da, həmişə cavan qalan könül hayanımız tar.
Əgər yüzlərlə, minləırlə tikili içərisindən Qız qalası əsrlər adlayraq bugünə salamat çatıbsa, əgər yüzlərlə minlərlə ağaclarımız arasından hansı çinarlarsa, hansı palıdlarsa qurumayıbsa, kəsilməyibsə, itib-batmayıbsa, şax gövdəsiylə vüqarla ucala-ucala bugünə yetişibsə, bu qətiyyən təsadüfi deyil.
Demək, onların üstündə Tanrının əli var, deməli, onları həm də millətin ruhu qoruyub.
Tar da belə!
Zaman onları ələyindən keçirə-keçirə saf-çürük edib, arıtlayıb, sonalayııb və ən yaxşı saydıqlarını, ən yaşamalı hesab etdiklərini vaxt zavalından hifz edərək gələcək nəsillərə ötürüb.
Tarsa, bu cərgədə həmişə öndə gedib, hər vaxt daha üstün, daha əziz tutulub, digər alətlərin “xətrinə dəyər” deyə dildə deyilməsə də, hər halda musiqi alətlərimizin sərkərdəsi, şahı sayılıb, sayılır və həmişə də sayılacaq.
Tarı ürəyə yaxın tutaraq, köksə cıxaraq çalıblar.
Ürəyin döyüntüləri ilə tarın sədalarını həmahəng edərək çalıblar.
Yəqin elə bu səbəbdən də tar ürəklər həmdəmi, millət həmsöhbəti olmağa bir az da yaxınlaşıb.
...Bu adət bizlərdə ta keşmişlərdən olub. Az qala hər ailədə 1-2 nəfər hansısa musiqi alətində çala bilir. İndi bu sıraya xeyli Qərbdəngəlmə musiqi alətləri də qoşulub. Əvvələrsə əsasən tar idi, saz idi, kamança idi, nağara idi, zurna-balaman idi...
Hansı alətimizdə çalmağa camaatımız daha mail olub?
Belə bir hesablamanı dəqiqliyiylə aparmaq mümkünsüz görünsə də, hər halda gözəyarı müəyyənləşdirmək çətin deyil ki, tara bu babətdə rəqib olacaq ikinci musiqi aləti yoxdur. 
Nəinki rəqib ola biləcək, hətta yaxınlaşa biləcək!
Amma həmişə məni təəccübləndirib ki, niyə xalqımız tara bunca bağlıykən, söz ustalarımızın da bir çoxu tar çalmağı bacardığı halda, niyə şairlərimiz dağa-bağa, gülə-çiçəyə, gözələ-göyçəyə miqdarı bilinməyəcək qədər mənzumələr qoşublarsa da, tara həsr edilən şeirlərin sayı barmaqla sayılacaq qədər seyrəkdir.
Ayrı səbəb tapa bilmirəm. Fərz edirəm ki, tarın əzəmətini duyduqları səviyyədə ifadə edə bilməyəcəklərindən çəkinərək, ehtiyatlanaraq belə şeirlər yazmağa cürət etməyiblər.
Bütün ədəbiyyat tariximizdəki tarı vəsf edən az şeirlər içərisində ikisi mənə daha doğmadır.
Bir Müşfiqin “Oxu, tar!”ı, bir də Məhəmmədhüseyn Şəhriyarın “Tarım mənim” qəzəli.
Və həm Müşfiq, həm Şəhriyar tar çalıblar.
Ustad Məmməd Mübarizin ona xas məharət və ilhamla ana dilimizə çevirdiyi həmin Şəhriyar şeirini oxuduqca misraların ardından tarın həzin gəzişlərini eşidən kimi olursan. 
Şəhriyar da tarı elə ən etibarlı həmdərd, ən munis həmsöhbət kimi tərənnüm edib:
Sızlayır əhvalıma sübhə qədər tarım mənim, 
Təkcə tarımdır qara günlərdə dildarım mənim. 
Çox vəfalı dostlarım vardır, yaman gün gəlcəyin, 
Tardan özgə qalmayır yar-i vəfadarım mənim. 
Yer tutub qəmxanədə, qıldım fəramuş aləmi, 
Mən tarın qəmxarı oldum, tar qəmxarım mənim.
Tar hər kəslə danışa bilir. Ancaq tar onu danışdırmağı bacaranlara, əlbəttə ki, daha çox sirr açır. 
Tarın Mirzə Mansura, Əhməd Bakıxanova, Məmmədağa Muradova, Firidun Ələkbərova... və bu gün sənət meydanında külüng çalan Ağasəlim Abdullayevə, Möhlət Müslümova... könül açmasıyla başqalarına ürək qızdırmasında, təbii ki, təfavüt var.
Elə həmin gümanla da xeyli gənc çağlarımda, 1978-ci ildə, tara ən simsar sənətkarlardan biri kimi tanıdığım, tarın çox gizlinclərinə də bələd olduğuna inandığım Bəhram Mansurovla uzun bir söhbət etmiş, sonradan o söylənmişləri yazılaşdırmışdım da. 
O vaxt cavan olan, musiqi mühitimizdə təzə-təzə parlayan Ramiz Quliyev indi tarzənlər ordumuzun ağsaqqallarındandır.
Bəhram ustadla tar söhbətimzidən 40 il sonra oxşar, həm də xeyli fəqli tar sualları ilə Ramiz müəllimə üz tutdum.
Aldı görək nə dedi..."
"Allaha kim daha yaxındır?
Bir ayrılıq, bir ölüm
Qonşu otaqdakı Bülbül
Baba 80 yaşlı nəvəni necə fotoqraf etdi?
Əbədi qayıdış səadəti
Əziz surət
Muzeydə yaşayan doktor
Sakit gedişin acısı
Sözümüzü qorumağı Allahdan öyrənək!
Fuad Poladovun son rolu
Unutmağa haqqımız yox!
Tofiq Bakıxanovun Xəzər himni
Ondan eşitməyi arzuladığım etiraf
Fələklə həmsöhbət
Nigaran ruhların toxtaq tapacağı gün
Bir yol və üç ömür
Böyük Rəşidin yeni qayıdışı
Tək-tək kişilərin işi - kişilik
Son atəşdən bir az öncə
Gördüyünü deyə bilmə xoşbəxtliyi
Rafiq ili
Elin ""sağ ol!""u
Rizvanın kino kimi həyatı
Sil gözün yaşın
Qəliblərə sığmayanın sığınacağı
Daş altından qalxan solmaz çiçəklər
Qana sədaqət
Əlli yaşlı körpü
Yol yoldaşı
Sənətin vəfası
Həyatın mükafatı
Millətin həmsöhbəti
Göylərə yazılmış səs
Ölümsüz ölümlə ölmək bəxtiyarlığı
Bunu bağışlamaq olarmı?
Yazılmış tale və yazılmamış gecələr
Sevimli nəğmənin oxunmayan bəndi"
"Ocaqlar söndürən, fəlakətlər gətirən, dağıdıb yox edən dəhşətli müharibə onu həm xilas etdi, irəliləməsi üçün yol acdı, həm də öz mənhus mahiyyətinə sadiq qalaraq onun səhhətini zədələdi, yaşamasına qısa bir möhlət versə də, axırı ki, həyatını da əlindən aldı.
Ənvər Əlibəyli 1916-cı ildə doğulmuşdu. Aprelin ilk günündə.
Bəy nəslinin övladı idi və dövr də elə dövr idi ki, ləyaqətin, vüqarın, əsilzadəliyin, imkanlılığın nişanəsi olan bəylik dönüb olmuşdu qorxu mənbəyi.
Şura hökuməti ayaq üstdə durduğu gündən xanı-bəyi, mülkədarı-zəngini sinfi düşmən elan etmişdi, belə ailələrin əlində olanları qamarlamaqla ürəyi soyumamışdı, onları təqib etmişdi, sürgünə göndərmişdi, zindanlara atmışdı, güllələrə tuş gətirmişdi, köklü-köməcli nəsilləri pərən-pərən salmışdı.
Söz yox, Ənvərin də adının yanında daşıdığı təhlükəli soyadı bu quruluş içərisində, belə gedişatla yaxşı heç nə vəd etmirdi.
Amma İkinci dünya müharibəsinin dalğası SSRİ-yə də yetişdi və çox şeylər dəyişdi.
1941-ci ildə dava başlananda Ənvərin 25 yaşı vardı. Bu yaşınacan həm Tibb texnikumunu, həm Azərbaycan Dövlət Universitetindəki fəhlə fakultəsini, həm də Pedaqoji institutun fiologiya fakultəsini bitirmişdi.
Başlanan müharibə onu daha bir təhsil almağa yönəltdi. Tiflisdə Topçular Hərbi məktəbini bitirərək leytenant rütbəsi aldı və könüllü olaraq ön cəbhəyə getdi. 
“Böyük Vətən müharibəsi” deyilən və 5 il uzanacaq üzüntülü savaşın ilk günlərindən ordu sıralarında döyüşən Ənvər Əlibəyli artilleriya batareyasının komandiri oldu, məşhur 416-cı Taqanroq atıcı diviziyasında məşəqqətli döyüş yolu keçdi, 1944-cü ildə ölümcül yaralandıqdan sonra da arxa cəbhəyə qayıtmadı, yazıçı-jurnalist kimi hərbçi yolunu davam etdirdi.
Əsgərlikdən qələbə ilə, sinəsi orden-medallarla dolu qayıtsa da, artıq sağlamlığı laxlamışdı, bir çiynini itirmişdi, ürəyi xəstəlik tapmışdı.
Və Ənvər cəbhədən rahat həyata deyil, bir cəbhədən digər cəbhəyə qayıtmışdı.
İndi onu müharibədən sonrakı quruculuq illərində bir ləyaqətli əsgər kimi yeni cəbhədə fədakar çalışmalar gözləyirdi.
Qələm dostu Bəxtiyar Vahabzadənin, həmin 416-cı Taqanroq diviziyasında döyüşmüş və qəhrəmancasına həlak olmuş qardaşı İsfəndiyarın xatirəsinə həsr etdiyi poemasında odlu cəbhələrdəki Ənvər Əlibəylini nişan verən və dəqiq səciyyələndirən belə misralar vardı:
...Döyüşdə əsgərdi, adicə əsgər.
Döyüş qurtardımı? Şairdir Ənvər!
Bu həqiqət müharibə dövründə işləyirmiş. Döyüşərkən də Ənvər qələmindən əl çəkmirmiş. Müharibədn sonra isə əlində qələm çalışdığı “Vətən uğrunda”, “İnqilab və mədəniyyət” jurnallarında da, yeni fəaliyyətə başlayan Azərbaycan Radio və Televiziya Verilişləri Komitəsində də o əslində bir mübariz əsgər idi.
Ənvər Əlibəyliyə bəy soyadı daşıdığı halda ideoloji sahədə belə mühüm vəzifələr etibar edilmişdisə, bunun basilica səbəbi mübaribədə axıtdığı qanı, hərb meydanında göstərdiyi sədaqət və şücaəti idi.
Bununla belə Azərbaycan Dövlət Televiziya və Radio Verilişləri Komitəsinə sədr vəzifəsinə təyin edilərkən Moskvada ona tövsiyyə etmişdilər: “Yaxşı olardı ki, familiyinazdakı “bəy”i atasınız”.
İmtina etmişdi. 
Fəqət bir kadr kimi son dərəcə gərəkliliyini nəzərə alaraq hər halda güzəştə getmişdilər, onun bu mühüm siyasi siqlətli vəzifəyə təyinatından imtina olunmamışdı.
Sən öləndə bahardı,
Çöllərdə, çəmənlərdə
Min cürə çiçək vardı.
Səni dəfn etdik səhər,
Matəm bayrağı kimi
Əyilmişdi lalələr.
Bu şeir “Döyüşçünün ölümü” adlanır və sanki misralar elə Ənvər Əlibəylinin özü haqqındadır, şairin öz istiqbalını öncəgörməsidir:
Ulduz olmaq istəyirəm,
Sönmək istəmirəm.
Yol olub dağa qalxmaq istəyirəm,
Enmək istəmirəm.
Şimşək olub çaxmaq istəyirəm -
Bir anlığa yox.
İşığa dönmək istəyirəm -
Qaranlığa yox.
Ölümsüz bir ölümlə
Ölmək istəyirəm!
Ona dünyadan, sevdiklərindən ölümsüz bir ölümlə ayrılmaq (və həmişə onlarla qalmaq) bəxtiyarlığı nəsib olub. 
...Unudulmaz kaman ustası Habil Əliyev xatırlayırdı ki, ölümünün yaxınlaşdığını hiss edən Ənvər müəllim gizlicə vəsiyyət məktubu yazıbmış. Orada son bir diləyini də qeyd edibmiş ki, dəfnimdə Habil çalsın.
Habil müəllim qəhərlə anırdı ki, Ənvərlə vidalaşma günündə hamı kədər içində ayaq üstə dayanmışdı. Təkcə mən oturmuşdum. Əbədi ayrıldığımız şair üçün “Segah” çalırdım...
Hər bazar günü saat 14-dən 15-dək Azərbaycan Radiosunda muğamat konsertini dinləyəndə Ənvər Əlibəylini də xatırlayın.
Azərbaycan efirində bu ənənənin təməlini Ənvər Əlibəyli qoyub və o dövrdə bu heç də rahatca baş tutan bir niyyət deyilmiş.
Hər bahar gələndə, Azərbaycan televiziyasında, radiosunda qatar-qatar Novruz verilişləri və konsertlərini seyr edib dinləyəndə Ənvər Əlibəylini də yada salın.
Hər dəfə artıq həyatımızın, zövqümüzün ayrılmaz parçasına çevrilmiş ""Bəxtiyar"" filminə baxanda, böyük Rəşid Behbudovun doyulmaz oxusunda misilsiz Tofiq Quliyevin nəğmələrindən feyziyab olanda Ənvər Əlibəylini də anın. 
O filmdəki nəğmələrin əksərinin sözləri Ənvər Əlibəylinindir.
Hər dəfə Nərminə Məmmədovanı, Şövkət Ələkbərovanı, Mirzə Babayevi, Gülağa Məmmədovu...eşidəndə Ənvər Əlibəylini də yada salın.
Onların mehriban səsində onillər boyunca ömrümüzün və ruhumuzun daimi maşayiətçisinə çevrilmiş neçə-neçə gözəl nəğmənin sözləri Ənvər Əlibəylinindir.
Sevimli nəğmələrin, solmaz şeirlərin, minnətdarlıqla anılan nəcibliklərin payına düşən belə qismət elə Ənvər Əlibəylinin də alın yazısıdır!.."
"Allah bağışlayandır, rəhm edəndir, mərhəmətlidir.
Müqəddəs Kitab Pərvərdigarı bizə belə tanıdır.
Xudamız bağışlayan, rəhmdil, mərhəmətlidirsə, demək, bəndəsinə də belə olmaq məsləhətdir.
Amma Örnəklərimizin ən Alisi olan Allah nə qədər rəhmdil, nə qədər bağışlayan, nə qədər mərhəmətli olsa da, hər suçu əfv etmir axı!
Allah hər günahın üstündən keçsəydi, Axirətdə yalnız elə Cənnət olardı, ömrü boyu savab işlər görənlər də, haçansa günaha batıb sonra tövbə edərək bağışlananlar da elə Behiştdə qovuşardılar.
Bağışlayan, Rəhmdil, Mərhəmətli Allah Cəhənnəmi də yaradıb. 
Məhz Adil olduğu üçün heç vəchlə bağışlamadığı günahları da müəyyənləşdirib.
İnsana qəsd Allahın şah əsərinə qəsd etmək, Ulu yaradana üsyan deməkdir.
Ona görə də insanlıq əleyhinə törədilmiş cinayətlərə nə bağışlanmaq düşür, nə də bu qəbil cinayətlərin haçansa yuyuylub təmizlənmək ehtimalı var!
...Tariximizin ən kədərli ildönümlərindən biri çatdı.
Azərbaycanlılara qarşı erməniçiliyin və bolşevizmin əl-ələ verib gerçəkləşdirdiyi 1918-ci il mart qırğınlarının 101-ci ili tamam olur.
O ilin 5 günündə Azərbaycan İblisin caynağında idi.
O 5 gün içərisində Bakıdan, Şamaxıdan, Qubadan, Naxçıvandan, Kürdəmirdən, Haçıqabuldan, Ərəşdən... dikələn ah-nalələrə fələklər necə dözüb, mələklər nə təhər tab gətirib?!
Azərbaycan Xalq Cümhuriyyətinin bu millət qarşısındakı ən misilsiz xidmətlərindəndir ki, hakimiyyətə gələn kimi 1918-ci ilin mart soyqırımını araşdırmaqçün dərhal Fövqəladə Təhqiqat Komissiyası yaradıb.
1918-ci ilin 15 iyulundan 1920-ci ilin aprelinədək işləyən, tərkibinə Ələkbər bəy Xasməmmədov, İsmayıl bəy Şahmalıyev, Andrey-Klimentiy Novatski, Məhəməd xan Təkinski və digər fədakar, bilikli insanların daxil olduğu həmin komissiya qan daman vaqeələri ən yaxın və uzaq gələcək üçün an-an sənədləşdirib, TARİXLƏŞDİRİB!
Bu sənədləri görənlər, bu səhifələri oxuyanalar ərşə dirək olan o işgəncələri, o zülmləri, o əzazillikləri heç vaxt bağışlaya bilməz.
Bağışlasa, o adam bu millətdən olmaz!
Mən 1996-cı ildə nəşr olunan “Rəfibəylilər” kitabımı “Dünyanın işığını görmədən düşmən süngüləri ilə ana bətnindəcə həlak edilmiş ən gənc şəhidlərimizə, istiqlalımızın ən körpə qurbanlarına” ithaf etmişdim.
O məsumların müqəddəs qanını bağışlamaq olarmı?!
20 mindən artıq insanı məhv ediblər, onminlərlə insanın, yüzlərlə nəslin sinəsinə əbədiyyət boyu sağalmayacaq yaralar vurublar.
Bunu bağışlamaq olarmı?
Neçə parlaqdan-parlaq ziyalımızı, neçə-neçə ləyaqətli bəyimizi, xanımızı məhv ediblər, neçə ailənin son nəfərinəcən axırına çıxıb şəcərəsini tükədiblər, Şamaxı kimi mədəniyyət, tarix, ənənələr dolu, bütün varlığıyla paytaxt olan şəhərimizi başdan sona qırıb-çataraq, yağmalayıb, yandırıb, dağıdıb elə söndürüblər ki, daha o köhnə işıq heç qayıda bilmədi.
Bunu bağışlamaq olarmı?
Qadını, qocanı, uşağı dəstə-dəstə məscidlərə dolduraraq od vurublar, diri-diri yandırıblar.
Neçə-neçə azərbaycanlını ard-arda düzüb yarışmaya çıxıblar. 
Qolubağlı qurbanlarının sinəsindən atəş açıblar ki, görək bir güllə neçəsini dəlib keçəcək, neçəsini həlak edəcək, görək kimin atəşi bir dəfəyə daha çox can alacaq.
Bunu bağışlamaq olarmı?
Bağışlamaz!
Belə qəddarlıqları bağışlasaydı, Adil Allah, Rəhmdil Allah o qədər ucada qərar tuta bilərdimi?
Haqqımız yoxdur! Biz də bağışlaya bilmərik!
Demirəm daim nifrətlə daşaq, demirəm həmişə qisas ehtirası ilə alışaq, demirəm müdam intiqam qəzəbi ilə coşaq.
Yox, umduğumuz yalnız və yalnız bircə şeydir.
Bütün bunları unutmayın!
Bütün bunları bilin!
Bütün bunları xatırlayın!
Unutmayın, blin, xatırlayın ki, bir daha belə müsibətlər başımıza gəlməsin!
Unutmayın, bilin, xatırlayın ki, bu gün içərisində yaşadığımız istiqlal imarətinin bünövrəsini qanı ilə suvarmış şəhidlərimizin nigaran ruhları inciməsin!
Unutmayın, bilin, xatırlayın ki, qədrini-qiymətini heç də hamımızın, həmişə yetərincə vermədiyimiz, müstəqilliyimiz halalımız olsun!
Məhəmməd Hadinin bu sızlayan sətirləri gərək hər birimizin ürək sözümüz ola ki, şəhidlərimizin narahat ruhları azacıq da olsa toxtaqlıq tapa:
Sizin məzarınız iştə qülub-i millətdir,
Bu sözlərim ürəyimdən gələn həqiqətdir!
Əmin olun buna, ey ziynət-i cəhan-i fəna!
Sizinlə buldu bu millət şərəf-i istiqlal,
Sizinlə buldu bu millət həyat-i püriqbal!
Qoymayaq şairin sözləri havadan asılı qalsın!
Unutmayaq!
Allah xatirinə unutmayaq!
Bu millətin böyük ruhu adına unutmayaq!
İnsanlıq naminə unutmayaq!"
"Biri var idi, biri...
Yox, elə o biri də var idi.. İkisi də var olmasaydı, heç bu nağıl da olmazdı.
Bu nağılı, ya dastanı, ya hekayəti bizlərdən kimsə elə bu cür kağız üzərində burda – Yerdə yaratmaq həvəsinə düşsəydi, əmma qoyardılar ki, məsələni çox qəlizləşdirirsən, çox uzaqdan başlayırsan, həyatda belə olmur, bütün bunları xeyli sadə yazmaq, mürəkkəbləşdirməmək olar.
Ancaq Yazı Yazan Yerdə deyildi, Ulu Dərgahda idi, O Özü idi!
Kimdir Ona irad tutan?!
Belə yazıbsa, bu təhər yazmağa qərar veribsə, deməli belə də olmalı imiş.
Amma gerçəkdən də hələlik biri vardı və biri yoxdu. 
Lakin nağılı yazan artıq hökmünü vermişdi və hələ olmayan o biri də 11 il sonra dünyaya gələcəkdi.
1947-ci il idi, Gəncədə Pərvərdigar bu usağı bir hesabdarın ailəsində dünyaya gətirmişdi. 
Gözəyarı hesabla bu oğlan böyüyüb elə atasının yolu ilə getməli, onun peşəsinə, məşğuliyyətinə uyğun bir işin qulpundan yapışmalı idi.
Fəqət Göylərdə sonralar agah olacağımız sevda nağılını Yazan Kişi hekayətinə musiqi də qatmağı düşünürdü və ona görə də gərək nəsillərində çalıb-oxuyan olmayan bu usagı nə təhərsə musiqi ilə bağlaya idi.
Çünki Xudavəndi-aləm nağılın o biri tərəfini də sahmana salmaqdan ötrü dünyadakı ən gözəl səslərdən birini hədiyyə etdiyi bir sevimli bəndəsinin illərdən bəri davam edən intizarına son qoyub ona övlad bağışlamağı qət etmişdi.
Tanrı rəva görə bilməzdi ki, bütün varlığını məlahətlə doldurduğu bu sənətkar dünyadan “dədə” müraciətini eşitmədən getsin.
Bütün bunları nəzərdə tutmuşdusa, onları gerçəkləşdirməkçün tədbirlər də görməli idi.
Və görürdü də!
Gəncədə dünyaya gətirdiyi bu hesabdar oğlu ilə 11 il sonra böyük xanəndənin ocağına Bakıda bəxş edəcəyi qızı illər sonra qovuşdura bilməkçün gərək arada körpü, vasitə ola idi.
Başlanğıc üçün ən münasib vasitə musiqi idi.
Odur ki, bu gəncəli hesabdar uşağını yönəltdi tara sarı. 
1957-cu il idi və bu oğlan Gəncədəki 1 saylı musiqi məktəbində tar sinfinə qəbul edildi. Həm də özünün də təəccübünə səbəb olan asanlıqla. 
– A bala, hansı sinifdənsən, burda neyləyirsən?
Biləndə ki, bu uşağın barmaqları pianoya ömründə birinci dəfə toxunsa da, şirmayı dillərdən istədiyi səsləri qopara bilib, onu tərəddüdsüz məktəbə götürmüşdülər. Öz istəyi ilə tar sinfinə.
Bu 10 yaşlı uşaq Gəncədə tar çalmağında olsun, sizə xəbər verək nağılın digər parçasının gedişatından. 
Düz 1 il sonra Bakıda məşhur xanəndənin ailəsində qatar-qatar gözaydınlığı ilə bu nağılın davamı olacaq göyçək bir bala dünyaya göz acdı.
Beləliklə, daha elə həqiqi mənada “biri vardı, biri yoxdu” deyil, elə ikisi də vardı.
Qalırdı onları tuş salmaq.
Xan Şuşinski misilsiz avazı, yaraşıqlı camalı, şux duruşu ilə hər günü bir bayram olan o mərasimi əsas bəzəyənlərdən idi. Lakin nigaran idi. Yarı canı Bakıda idi. Əvvəllər də tez-tez səfərlərə çıxırdı, günlər yox, həftələrlə də ev-eşiyindən, ailəsindən aralı qaldığı olurdu. Ancaq indi ürəyi nanə yarpağı kimi əsirdi. Arzulayırdı ki, bircə bu öngünlük tez bitəydi, qayıdaydı Bakıya, ona həyata gəlişi ilə dünyadakı ən böyük sevinci bəxş etmiş körpə balasını, Bəyimxanımını qucağına alaydı, oxşayaydı, əzizləyəydi.
Səbri çatmamışdı, Bakıya, evlərinə zəng vurmuşdu. Aldığı xəbərdən qanadlanmışdı. 
Muştuluqlamışdılar ki, Bəyimxanım dil acdı, “dədə” dedi.
Elə orda, Bakıdan uzaqlarda Xan həmin bircə kəlmənin eşqinə ciyərparasının şərəfinə “Ay gözəl ceyran” mahnısını yaratmışdı, oxumuşdu, hər zaman oxuduğundan qat-qat təsirli oxuyub hamını məftun etmişdi..
…Payız yağışları çiləyirdi, saralan yarpaqlar tökülürdü, şaxtalar düşürdü, qar səpirdi, yenə budaqlar tumurcuqlayırdı, çiçəklər açırdı, yaz gülürdü… 
Dünya gərdişində, dəyişən təqvimlər öz işində idi.
Nağılın bir yarısı Bakıda, o biri yarısı Gəncədə qayğısız uşaqlığını yaşaya-yaşaya gündə bir arpa boyu böyüyürdü.
Pərvərdigarsa, min cür, milyon cür, milyard cür başqa işlərinin arasında nəzərdə tutduğu bu nağılı da unutmamışdı gələcək qovuşamının baisi olacaq vasitəçini də həm o, həm bu ailənin ən simsar adamı olmağa yönəldirdi.
…Gəncəli cavan tarzən Fikrət Verdiyev artıq Azərbaycanda tanınan çalğıçılarından idi və məntiqlə gərək çoxdan evlənmiş ola idi. 
Yaşı artıq 30-a çatmışdı və valideynləri də tez-tez ona gileylə eşitdirirdilər ki, bütün qohum-qonşu nəvə-nəticə sahibi oldu, bir biz qaldıq!
Yerdəkilərin Göydəki nağıldan nə xəbəri!
Bu yanı – oğlan tərəfi gözlədə-gözlədə o biri yanı – qızı yaşa doldururdu ki, vüsal məqamı yetişə bilsin.
Bir axşam Məryəm xanım şikayətlənir: “Ay Şövkət bacı, bu Fikrətin fikri-zikri çərlədəcək məni. 31 yaşı var, evləndirə bilmirik bunu. Dünya yaraşıqlı, halalsüdəmmiş qızla dolu, birinə də meyil salmır.
Şövkət xanım qayıdır ki, Xanın 2 qəşəng qızı var. Tərbiyəli, ağıllı. Xan özü də peyğəmbər kimi adam. Bəlkə baxsın o qızlara?
Anası bu söhbəti üstüörtülü Fikrətə də açır.
İş elə gətirir ki, bir neçə gün sonra Fikrət hansısa məsələylə bağlı Mədəniyyət Nazirliyinə gəlibmiş. 
Xan əminin yanında qəşəng bir qız da varmış və Fikrət onu görüncə niyəsini anlamadan diksinən kimi olur.
Zavallı nə biləydi bu görüşün cizgisi onillər əvvəldən harada çəkilib!
Şövkərt Ələkbərovagilə telefon açır: “Şövkət xanım, Mədəniyyət Nazirliyindəydim, Xan əmiylə rastlaşdım. Yanında bir qız vardı…”
Şövkət xanım dərhal tanış nömrəni yığır: “Xan bu gün nazirliyə qızlardan hansı ilə gedib?”.
Göylərdə verilmiş razılığa Yerdə nəkara idi kimsə qarşı çıxa?!
1977-ci ildə baş tutan nişandan az sonra, dekabrın 7-də Bakıda qız toyu çalınır.
Ömrü uzunu saysız el şənliyini yola vermiş, füsünkar oxusu ilə neçə-neçə toyu rövnəqləndirmiş böyük Xan Şuşinski ömrünün ixtiyar çağında ilkinə, istəkli balasına toy edirdi.
Azərbaycanın ən yaxşı xanəndələri, müğənniləri, çalğıçıları bu məclisə toplaşmışdı.
Bu məclis şirindən-şirin söz-söhbəti, bir-birindən cazibəli musiqilərilə əsl tamaşa, tarix dolu bir unudulmaz gecə idi.
Əbülfət Əliyevlə Şövkət Ələkbərova çox üz vurandan sonra Xan əmi özü də oxuyur.
Artıq neçə il idi səhnədən ayrılmışdı, oxumurdu. 
Həyatında son dəfə camaat qarşısında “Qarabağ şikəstəsi”ni o axşam oxuyur. Qonaqları və istəkli balası Bəyimxanımçün oxuyur.
Növbəti ilin – 1978-in aprelində isə Gəncədə oğlan toyu keçirilir.
Xanəndə, çalğıçı qalmamışdı. Hamısı burda idi. Toy 3 gün davam edir. Aprelin 23-də başlayıb 25-də bitir.
Toydan əvvəl Fikrəti şəhər partiya komitəsinə çağırırlar ki, Bakıdan, Mərkəzi Komitədən siqnal var ki, toya 5 min adam çağırmısan. Belə olmaz. Uzaq başı 100-120 nəfər olsun.
– Baş üstə! Necə deyirsiniz elə də edərəm. Ən yaxın qohumlara 120 dəvətnamə yazıb göndərərəm. Amma mən musiqiçiyəm. Azərbaycanın dördbir tərəfində dostlarım, yaxınlarım var. Nişanlım Xan Şuşinskinin qızıdır. Xan əmi bütün xalqınkıdır. Mən çağırmasam da axın-axın adam gələcək. Ona görə də mən siz tapşırdığınız kimi 120 adam çağıraram. Ancaq siz bizim məhəlləyə milisləri yığın ki, toya dəvətnaməsiz gələnləri toyxanaya buraxmasınlar.
Şəhər partiya komitəsi katibi gülür: “Yaman yerdən yapışdın. Yaxşı, bax da neyləyirsən. Hər halda çox hay-küy olmasın”.
Xan əminin adına, Fikrətin hörmətinə məclisə 2500-dən çox qonaq gəlir. Elə o səbəbdən də bu bəxtiyar çal-çağır 3 gün davam edir…
Kaş əvvəldən-sona o məclislər lentə yazılaydı, çəkiləydi, qalaydı!
Necə əvəzsiz yadigar olardı!
Heyfslənirəm ki, o misilsiz gecələrin anları, istənilən vaxt keşmişləri dirildə biləcək lentin deyil, yalnız həmin günlərin bilavsitə şahidi olmuş insanların yaddaşında qalıb. 
Yazılmış olsaydı, çəkilmiş olsaydı, bu sevda nağılının Azərbaycanın sənət ulduzlarını qovuşdurmuş bir neçə xoşbəxt saatını həmişə izləmək, feyz almaq səadəti bizə də, bizdən sonrakılara da nəsib olardı…"
"Allaha kim daha yaxındır?
Bir ayrılıq, bir ölüm
Qonşu otaqdakı Bülbül
Baba 80 yaşlı nəvəni necə fotoqraf etdi?
Əbədi qayıdış səadəti
Əziz surət
Muzeydə yaşayan doktor
Sakit gedişin acısı
Sözümüzü qorumağı Allahdan öyrənək!
Fuad Poladovun son rolu
Unutmağa haqqımız yox!
Tofiq Bakıxanovun Xəzər himni
Dostumuzun adındakı həqiqət
İkiqat, üçqat əziz
Ondan eşitməyi arzuladığım etiraf
Fələklə həmsöhbət
Bir yol və üç ömür
Böyük Rəşidin yeni qayıdışı
Tək-tək kişilərin işi - kişilik
Son atəşdən bir az öncə
Gördüyünü deyə bilmə xoşbəxtliyi
Rahat uçun, əziz Vətən yavruları!
Rafiq ili
Elin ""sağ ol!""u
Rizvanın kino kimi həyatı
Sil gözün yaşın
Qəliblərə sığmayanın sığınacağı
Daş altından qalxan solmaz çiçəklər
Qana sədaqət
Əlli yaşlı körpü
Yol yoldaşı
Yaddaşların arasında
Sənətin vəfası
Həyatın mükafatı
Millətin həmsöhbəti
Göylərə yazılmış səs
Ölümsüz ölümlə ölmək bəxtiyarlığı
Sevimli nəğmənin oxunmayan bəndi"
"        Azərbaycan aşıq şeirinin ən qüdrətli nümayəndələrindən biri Aşıq Ələsgərdir. Azərbaycan poeziyasının inkişafında, aşıq şeirimizin yeni şəkillərlə zənginləşməsində onun müstəsna rolu və xidməti vardır. Aşıq Ələsgərin insana yüksək zövq bəxş edən incə ruhlu qoşma və gafiyələri aşıq poeziyamızın ən gözəl inciləridir.
        Aşıq Ələsgər zəngin bir irs qoyub getmişdir. Əsasən qoşma, gəraylı, təcnis və müxəmməslərdən ibarət bu ədəbi irs lirik şeirlərdən ibarətdır. Bu şeirlərin bir hissəsi saf və təmiz məhəbbətin tərənnümünə, ikinci hissəsi el gözəllərinin tərifınə, üçüncü hissəsi vətən təbiətinin təsvirinə, dördüncü hissəsi əxlaqi-tərbiyəvi fikirlərin təbliğinə və nəhayət, beşinci hissəsi dövrün ictimai eyiblərinin tənqidinə həsr olunmuşdur.
        Aşıq Ələsgər əsl qoşma ustadıdır. Onun yaradıcılığında qoşma daha böyük üstünlük təşkil edir. Bu qoşmaların böyük bir hissəsi ülvi və təmiz sevgi duyğularının, Azərbaycanın gözəl qız və gəlinlərinin təsvirinə həsr edilmişdir. Hətta belə qoşmaların bir hissəsi el gözəllərinə müraciətlə yazılmış, onların adları qafiyələrdən sonra rədif kimi işlənmişdir. Aşığın «Bəyistan», «Güləndam», «Gülpəri», «Telli», «Sarıköynək» və s. kimi qoşmaları bunun bariz nümunələridir.
        Gözəlləmə adlanan bu şeirlərdə Aşıq Ələsgər çiçək kimi saf, təmiz Azərbaycan qızlarının şuxluğu və zərifliyi, məlahət və incəliyi haqqında söhbət açır. Gözəlin bütün zahiri əlamətlərinin real təsvirini verərək heyranedıcı gözəllik tablosu yaradır:
  Qabaq ayna - çəkilibdi varağa,
Dodaq qaymaq, gül yapışıb yanağa
Dolanır gözləri canlar almağa,
Şölə salır xanlıq fənəri kimi.

        Gözəlin portretini yaradarkən Ələsgər onu bütün zahiri cizgiləri və gözəlliyin ən xırda detalları ilə təsvir edir. Bu təqdimatda gözəlin təkcə al yanağı, şahmar zülfü, incə beli deyil, hərəkət və əlamətləri, geyimi və bəzək-düzəyi də öz əksini tapır. Aşığın təriflədiyi gül yanaqlı, sərv boylu gözəlin yaraşığı ilə daxili zənginliyi də bir-birinə uyğun gəlir:
Ayna qabaqlıdı, siyah tellidi.
Tuti kimi xoş zəbanım gedibdi.

        Aşıq Ələsgərin qoşmalarının bir qismində əxlaqi-tərbiyəvi fikirlər, mərdlik, igidlik, qəhrəmanlıq, dostluq, mehribanlıq və s. kimi yüksək mənəvi keyfiyyətlər, insani sifətlər təbliğ olunur. Bu şeirlərdə yüksək əxlaqi məziyyətlərdən, igidlik və qəhrəmanlıqdan mücərrəd şəkildə yox, konkret anlayış kimi söhbət açılır, igid və cəsur insanların real səciyyəsi verilir:
  İgid odur namusunu atmasın,
Dost ölüncə dosta yalan satmasın,
Bir baş ki, ilqara qurban getməsin,
Onu bir qarpıza dəyişmək olar.

        Aşıq Ələsgərin qoşmalarının bir qismində Azərbaycanın füsunkar təbiəti, təbii gözəllikləri tərənnüm olunur. Aşığın belə qoşmalarında doğma yurdun başı qarlı uca dağları, güllü-çiçəkli yaylaqları, saf sulu bulaqları, lalənərgizli yamacları, dibi görünməyən yaşıl meşələri, şaqraq səsli quşdan yüksək bir ustalıqla təsvir olunur, göz önündə əsrarəngız təbiət mənzərələri canlandırılır:
  Kəkotu, qırxbuğum, qaymaq çiçəyi..
Bənövşə, qantəpər, qızlar örpəyi.
Qoyun mələşməsi, çoban tütəyi

        «Dağlar» rədifli qoşmasında Aşıq Ələsgər vətənin başı göylərə ucalan möhtəşəm dağlarını, bu dağların ilin dörd fəslində dondan-dona girən təbiət mənzərəsini çox böyük ustalıqla yaradır, onları doğma yurdumuzun əyilməzlik simvolu kimi nəzərə çatdırır:
Heç kəsi dindirib keyfinə dəyməz.
Sərdara söz deməz, şaha baş əyməz,
Qüdrətdən səngərli, qalalı dağlar.

        Aşıq Ələsgərin yaradıcılığında bəzən yaşadığı cəmiyyəti tənqid edən, zülm və istismarı pisləyən qoşmalara da təsadüf olunur. Belə qoşmalarda sənətkar öz zəmanəsində gördüyü sosial ədalətsizlik və qüsurlara qarşı çıxır, hökumət məmurlarının, pristav və naçalniklərin özbaşınalığını, ağaların və bəylərin, qazı və ruhanilərin tamahkarlığını və s. cəhətləri kəskin bir dillə tənqid edir.
        Aşıq Ələsgər qoşmaları Azərbaycan aşıq poeziyasının ən gözəl inciləri, ruhları və zövqləri oxşayan bədii sənət nümunələridir. Bu qoşmalar indi də əsl zövq mənbəyi kimi oxucuların diqqət mərkəzindədir və seviləsevilə oxunur."
"        Azərbaycan ədəbiyyatının görkəmli nümayəndələrindən biri Abdulla Şaiqdir. O, uşaqlar və gənclər üçün bir sıra maraqlı əsərlər yazmış, əsərlərində gözəl əxlaqi fikirlər, tərbiyəvi məsələlər irəli sürmüşdür. Abdulla Şaiqin şeirlə yazılan bir sıra mənzum nağıllan da vardır ki, bunlardan biri «Zəhmət və zinət» əsəridir.
        «Zəhmət və zinət» əsərində iki böyük həyati qüvvə olan zəhmət və zinətin qarşılıqlı münasibətlərindən, onlann insan həyatı üçün əhəmiyyətindən, zəhmətin həyatın zinəti olmasından danışır. Əsərdə zəhmət və zinət iki çarıq kimi verilir. Zinətin başa çıxaraq əzizlənməsi, özünün isə heç saya alınmaması zəhməti küsdürür və o, Alış kişinın evini tərk edir. ilk vaxtlar buna o qədər də fikir verməyən, zinəti əzizləyən Alış kişi sonralar başa düşür kı, zəhmətsız zinət heç nəyə dəyməz. O, çətinliklərə düşür, el qınağı eşidir və zinətlə birgə zəhmətin sorağına çıxır. Uzun müddət axtardıqdan sonra onlar zəhməti tapırlar.
        Zəhmət günahını etiraf edən Alış kişini bağışlayır və yenidərı zinətlə qoşalaşır. Əsərdən çıxan nəticə də budur ki, həyatın sevinci, xoşbəxtliyi yalnız əməkdə, alın tərində, zəhmətdədir. Müəllif əsərdə bu ideyanı çox maraqlı bir epizodla təqdim edir. Zəhməti axtara-axtara çölləri dolaşan dağları gəzən Alış kişinin qarşısına bir qab çıxır. Qabın içində bir kitab görən Alış kişi onu açır və bu sözləri oxuyur:
  Bu dünyada sev zəhməti,
Odur həyatın zinəti!

        Dünyada doğrudan da, əsl zinət, əsl xoşbəxtlik əməkdə, zəhmətdədir. Mən də əməyi sevirəm və gələcəkdə öz əməyimlə ucalmağa çalışacağam."
"        Azərbaycan poeziyasının ən yaxşı nümayəndələrindən biri də Abbas Səhhətdir. O, ixtisasca həkim olsa da, bütün mənalı həyatını müəllimliyə, Azərbaycan gəncliyinin mənəvi inkişafına həsr etmiş, gənc nəslin təlim və tərbiyəsi ilə bağlı çoxlu şeirlər yazmışdır.
        A.Səhhətin ən yaxşı əsərlərindən biri «Yay səhəri» şeiridir. «Yay səhəri» şeiri həcmcə kiçik olmasına baxmayaraq, olduqca mənalı, dərin hisslər ifadə edən bir əsərdir. Burada süjet, hadisə yoxdur. Şeirin mahiyyətini dərk etmək üçün yalnız onu başa düşmək, lirik hissi duymaq lazımdır. Şair bu şeirdə az sözlə qarşımızda tabloda bir təbiət mənzərəsi yaradır, gözəl və əsrarəngiz bir yay səhəri təsvir edir. Həm də əsərdə təbiət mənzərəsi elə real boyalarla göstərilir ki, sanki özünü həmin mənzərədə hiss edir, təbii anlar yaşayırsan. Şeirdə yaradılmış mənzərəyə diqqət yetirək.
        Göründüyü kimi, şairin yaratdığı yay səhəri elə təbii və canlıdır ki, bu reallığı bütün əzəməti ilə hiss edir, yay səhərinin havası ilə nəfəs alır, təbiətdən zövq duyursan. Həm də şair burada yalnız səhərin təsviri ilə kifayətlənmir, səhərin açılması ilə əlaqədar insan həyatındakı canlanmanı, oyanmanı da təbiətin bir gözəlliyi kimi təqdim edir. Məhz bu cəhətlərinə görədir ki, «Yay səhəri» şeiri həmişə təravətli və gözəldir."
"        Ustad el sənətkarı Aşıq Ələsgər özünəməxsus təbii gözəlliklərə malik olan və aşıq şeirinin beşiyi sayılan əzəli Azərbaycan torpağı Göyçə mahalında yaşsıyıb yaratmışdır. Sonralar bu iki amil - təbiətin gözəlliyi və əhatə olunduğu mühit Aşıq Ələsgərin yaradıcılığının ideya-məzmun cəhətdən formalaşmasına güclü təsir göstərmişdir.
        Hələ kiçik yaşlarından şeirə, sənətə böyük maraq göstərən Ələsgər digər bir ustad sənətkarın - Aşıq Alının yanında şəyirdlik edərək, ondan həm aşıq sənətinin sirlərini, həm də ədəb-ərkan, mərifət qaydalarını öyrənmişdir. Deyilənə görə, Ələsgərin artıq kamil sənətkar kimi yetişdiyinə əmin olan Aşıq Alı onu el içində şöhrətləndirmək, nüfuzunu artırmaq məqsədilə məclislərin birində qəsdən şəyirdinə məğlub olur və öz sazını ona vermək istəyir. Ələsgər isə ustadına ehtiramla baş əyib sonralar dillər əzbərinə çevrilən misralarını söyləyir.
  Bir şəyird ki, ustadına kəm baxa,
Onun gözlərinə qan damar, damar.

        Gözəl çalmaq, avazla oxumaq, dastan söyləmək, şeir, havacat qoşmaq vərdişlərinə mükəmməl yiyələnən Aşıq Ələsgər zəmanənin kamil saz, söz ustadı kimi püxtələşir. Ö, Göyçə mahalında, qonşu kəndlərdə, şəhərlərdə ağır məclislər apanr, telli sazı, söz-söhbətləri ilə pərəstişkarlarını ovsunlayırdı. Onun şöhrəti hər yana yayılmışdı. Aşığını özü bu barədə belə yazmışdır:
  Yaxşı hörmətinən, təmiz adınan,
Mən dolandım bütün Qafqaz elini.
Pirə ata dedim, cavana qardaş,
Ana-bacı bildim qızı, gəlini.

        Aşıq şeirinin bütün şəkillərində qələminin gücünü sınayan Aşıq Ələsgərin yaradıcılığında məhəbbət lirikası mühüm yer tutur. Aşığın bu qəbildən olan şeirlərində sevən aşiqin daxili aləmi, hiss və həyəcanları, çəkdiyi iztirabları poetik şəkildə ifadə olunmuşdur. Aşığın lirik qəhrəmanı sevgilisindən ayrı düşüb, vüsal həsrəti ilə yanır. O, həyatının mənasını sevgilisinə qovuşmaqda görür, bunu böyük xoşbəxtlik sanır.
        Aşıq Ələsgər şeirlərinin bir çoxunu el gözəllərinin tərifinə həsr etmişdir. Azərbaycan mahallarını qarış-qarış gəzən aşıq çoxlu sayda el gözəlləri ilə rastlaşmış və şeirlərində onların portretini yaratmışdır. Aşığın təsvir etdiyi gözəllər sərv boylu, gül yanaqlı, ayna qabaqlıdırlar. Bu gözəllərin oğrun baxışları, şölə saçan gözləri, yerişi-duruşu adamı valeh edir. Aşıq eldə-obada gördüyü gözəllərin adını da çəkir, şeirlərini onların adı ilə adlandırır. Aşığın «Bəyistan», «Güləndam», «Müşkünaz», «Gülpəri», «Telli», «Maral» rədifli qoşmalan bu qəbildəndir.
        Ustad aşıq nə qədər geniş şan-şöhrət qazansa da, bütün varlığı ilə böyüyüb, boya-başa çatdığı Göyçə mahalına bağlı idi. O, göz açıb gördüyü, baxıb vüqarına heyran qaldığı uca dağları, qoyun-quzu mələşən, at kişnəyən yaylaqları, üstü qız-gəlinli olan çeşmələri böyük məhəbbətlə tərənnüm etmişdir. Bu şeirlərin səciyyəvi cəhəti odur ki, burada insanla təbiət vəhdətdə təsvir olunur.
        Aşıq Ələsgərin «Dağlar» rədifli iki qoşması vardır. Bu şeirlərdə aşığın Göyçə mahalı, doğma yurd yerləri, ana təbiətlə bağlı səmimi duyğuları bütün cəhətləri ilə özünü büruzə verir. Birinci « Dağlar» şeiri nikbin notlar, xoş əhvali-ruhiyyə üstündə köklənib. Doğma dağların ilin dörd fəslində müxtəlif rənglərə bürünməsi aşığın qəlbini riqqətə gətirir. Bu dağlar vüqarlıdır, fərq qoymadan qoynunda yoxsula, ərbaba yer verir.
        Aşıq Ələsgərin «Dağlar» rədifli ikinci şeirinə isə qəm-kədər notları hakimdir. Bu da səbəbsiz deyil. ötən əsrin əwəlində ermənilərin törətdikləri amansız qırğınlar nəticəsində Göyçə mahalının camaatı, o cümlədən də Aşıq Ələsgərin özü doğma el-obasından ayrı düşmək məcburiyyətində qalır. iki ildən sonra geri qayıdan aşıq dağların əvvəlki növrağını görmür və nisgilli anlar yaşayır. Doğma Göyçənin dağlarının məlalı halına görə el aşığı ilk növbədə özünü günahkar sanaraq deyir:
  Arsız aşıq elsiz niyə yaşadı?
ölsün Ələsgərtək qulların, dağlar!
        Aşıq Ələsgərin «Yaylaq» və başqa şeirlərində də ana təbiətə, doğma yurda, bütün Göyçə mahalına dərin məhəbbəti hiss olunur."
"        Qədim Azərbaycan torpağı Göyçə mahalının Ağkilsə kəndində yazıb yaradan qüdrətli sənətkar Aşıq Ələsgər aşıq-saz sənətini ucaldaraq yüksək zirvəyə qaldırmışdır. Aşıq şeirinin bütün janrlarında qələminin gücünü sınayan Aşıq Ələsgər dərin məna tutumuna malik, bir-birindən gözəl gəraylı, qoşma, təcnis, cığalı təcnis, müxəmməs nümunələri yaratmışdır. Onun yaradıcılığında təbiət mövzusu xüsusi yer tutur. O, doğma yurdun təbiətinin gözəlliyindən ilham almış və başı qarlı dağları, yayda sərin yaylaqları, durna gözlü bulaqları, güllü-çiçəkli, al-əlvan çəmənləri sonsuz bir məhəbbətlə tərənnüm etmişdir.
        Aşıq Ələsgərin təbiət mövzusunda qələmə aldığı şeirlərdən biri də «Yaylaq» adlanır. Ustad aşıq yaylağın timsalında doğma Azərbaycan təbiətinə dərin məhəbbətini şirin poetik dillə, rəngarəng bədii vasitələrlə ifadə etmişdir. Şeirin əvvəlində yaylağı gözəllər seyrəngahına bənzədən aşıq ona üz tutaraq qəlbinin dərinliklərindən gələn ən xoş, ən səmimi arzularını bildirir:
  Gözəllər seyrəngahısan,
Görüm səni var ol, yaylaq!
Açılsın gülün, nərgizin.
Təzə mürgüzar ol, yaylaq!

        Şeirdə aşığın dərin nisgili, həsrəti hiss olunur. Ancaq ustad sənətkar keçirdiyi iztirabları birbaşa ifadə etmir, hisslərini oxucuya bədii ifadə vasitələri ilə çatdırır və bununla da şeirin təsir gücünü daha da artırır.
        Aşıq Ələsgərin nisgili başadüşüləndir. O, dəfələrlə erməni-müsəlman qarşıdurmasının şahidi olmuşdur. Ermənilərin xalqımıza qarşı düşmən münasibəti bəsləmələri, azərbaycanlıları öz doğma torpaqlarından zorla çıxarmaq üçün məkrli planlar hazırlamaları bütün varlığı ilə böyüyüb boyabaşa çatdığı doğma yerlərə bağlı olan aşığın qəlbində dərin narahatlıq yaradır. Dədə-babalarımızın at oynatdıqları, hər yay köç etdikləri yaylaq el sənətkarları üçün çox əzizdir. Bu yerlərin itirilməsi təhlükəsi Aşıq Ələsgərdə dərin nisgil oyadır, yurd həsrəti onun varlığını təlatümə gətirir.
  Kimsəm yoxdu qürbət eldə,
Sən mənə qəxmar ol, yaylaq!

        Şeir təsirli sonluqla tamamlanır. Aşıq yaylağı, buradakı gözəlliyi görəndən bəri «sinəsinin qəm dəftəri» olduğunu söyləyir.
        Təzadlı mənzərədir, deyilmi? Həmişə təbiətin gözəlliyindən ilham alaraq şeirlər yazan aşıq yaylağın füsunkar gözəlliyi önündə sevinmək əvəzinə təsirlənir, onun qəlbini kədər bürüyür. Dədə Ələsgər yad əllərin bu gözəlliyə toxunub onu poza biləcəyindən narahatdır. Aşıq şeiri belə tamamlayır:
  Öldür Aşıq Ələsgəri,

        Bu iki misranın məna yükü çox böyükdür. Aşıq burada əslində yaylağı günahlandırmaq istəmir, əksinə təbiətə vurğunluğunu ifadə edərək yaylaqda, gözəlliklər qoynunda ölümə də hazır olduğunu büruzə verir.
        Oynaq, şirin dillə qələmə alınan şeir asan oxunur və onu oxuduqca göz önündə yurd yerlərinin, ana təbiətin gözəllikləri canlanır. Aşıq gəraylıda özünün daxili aləmini, gərgin emosional-psixoloji durumunu ifadə etməklə yanaşı, həm də sanki əlinə firça alaraq yaylağın təkrarsız mənzərəsini tabloya köçürmüşdür."
"        Azərbaycan ədəbiyyatının klassiklərindən biri də Abbas Səhhətdir. O, daha çox romantik şeirlər müəllifı kimi məşhurdur. Onun yüksək ustalıqla qələmə aldığı «Əhmədin qeyrəti» poeması, uşaqlar üçün yazdığı «Cücələrim», «Qaranquş balaları», «Yaz», «Quşlar», «Ayı və şir» kimi şeirləri, dünya ədəbiyyatından etdiyi tərcümələr sevilə-sevilə oxunur. Şeirlərini «Səhhət» təxəllüsü ilə qələmə alan böyük şairin yaradıcılığında vətən mövzusu xüsusi yer tutur. Vətən, xalq onun üçün müqəddəs idi. Buna görə də həyatı boyu Vətəninə, xalqına əlindən gələn yaxşılıqlar etməyə çalışmıdır. A.Səhhətin vətənpərvərlik mövzusunda qələmə aldığı şeirlərdən biri də «Vətən» adlanır.
        Şair bu şeiri gənclərdə, böyüməkdə olan nəsildə vətənpərvərlik hisslərini gücləndirmək məqsədilə qələmə almışdır. Şeirin hər misrası oxucunu Vətəni böyük məhəbbətlə sevməyə, onu candan əziz sanmağa çağırır. Əruz vəzninin rəməl bəhrində qələmə alınan şeirdə şairin doğma Vətənə həssas övlad münasibəti yüksək poetik dillə təsvir olunur. Şair şeirin ilk misralarında Vətəni könlünün sevgili məhbubu adlandırır:
  Könlümün sevgili məhbubu mənim,
Vətənimdir, vətənimdir, vətənim...

        A.Səhhətin Vətənə olan sevgisi mücərrəd anlayış deyildir. Şair şeirin sonrakı misralarında Vətənə olan bağlılığının səbəblərini açıqlayır. Doğma yurd ona qoynunda yer verdiyinə, böyütdüyünə görə şair Vətənə hədsiz minnətdardır və Vətəni unutmağı heç təsəvvürünə belə sığışdıra bilmir. Şair Vətəni ana ilə müqayisə edir. Vətən onu sinəsiüstə bəslədiyi kimi, o da Vətəni gözləri üstə saxlayacağını bildirir və «Olərəm əldən əgər getsə Vətən» deyir. A.Səhhət Vətəni əbədi, həmişəyaşar varlıq kimi dəyərləndirir. Şairə görə Vətən bir də ona görə müqəddəsdir ki, burada əcdadlarımız dəfn olunublar, gələcək nəsillər burada ömür-gün sürəcəklər. Müəllif bu fikri belə ifadə edir:
Vətən - övladımızın məskənidir!
        Əsərin sonunda oxucu vətənpərvər şairin naxələflərə, Vətənə xor baxanlara kəskin münasibətinin şahidi olur. Şairin gəldiyi qənaət belədir ki, Vətəni sevməyən insanda vicdan ola bilməz.
  Vətəni sevməyən insan olmaz,
Olsa, ol şəxsdə vicdan olmaz.

        Beləliklə A.Səhhətin «Vətən» şeiri bizi vətənpərvər olmağa, doğma yurdu ürəkdən sevməyə səsləyir. Vətən anlayışı əbədi olduğu kimi, sevimli şairimiz A.Səhhətin «Vətən» şeiri də öz aktuallığını həmişə saxlayacaqdır."
"        Azərbaycan ədəbiyyatının görkəmli nümayəndələrindən biri də Abdulla Şaiqdir. Qələminin gücünü müxtəlif ədəbi janrlarda sınayan A.Şaiq uşaqlar üçün bir-birindən maraqlı əsərlər yazmışdır. Sadə dillə qələmə alınan bu əsərlər böyük tərbiyəvi təsir gücünə malikdir. Bu əsərlər oxucuya dərin əxlaqi dəyərlər aşılayır, uşaqlara həyatın mənasını anladır, onları yüngül həyatdan uzaq olmağa, əməyi sevməyə səsləyir. Müəllifin belə dərin məzmunlu əsərlərindən biri də «Zəhmət və Zinət» şeiridir.
  Bu dünyada sev zəhməti,
Odur həyatın zinəti!
        A.Şaiqin mənzum nağıl şəklində qələmə aldığı «Zəhmət və Zinət» əsərində oxucuya aşılamaq istədiyi əsas fikir bu iki misrada ifadə olunmuşdur. Müəllif əsərdə insanın həyatında mühüm rol oynayan zəhmətlə zinəti qarşılaşdırır. Insanın həyatı, yaşaması üçün bunlardan hansı daha vacibdir? Şair əsərin qəhrəmanı Alış kişinin həyatının müxtəlif anlarını, xoş və kədərli günlərini təsvir edərək oxucunu bu suala cavab tapmağa istiqamətləndirir. Kənd içində adlı-sanlı əkinçi olan Alış kişinin iki çanğı var. Onlardan biri Zəhmət, digəri isə Zinətdir. Alış kişi Zinəti özünə daha yaxın dost sanır. Onu dəmir sandıqda saxlayır, həmişə silib-təmizləyir. Alış kişinin hər çətin, qara günündə ona qardaş olan, yer şumlayan, əkən, biçən, toztorpağa bürünən Zəhmətə isə münasibəti fərqlidir. O, axşam evə gələndə Zəhməti bir bucağa atır və Zəhmət hər uşağa, hər evə girib-çıxana tapdaq olur. Sahibinin ögey münasibətindən inciyən Zəhmət küsüb uzaqlara gedir.
        Zəhmətsiz qalan Alış kişinin az vaxtdan sonra həyatı dəyişir. O, çətinliklərlə üzləşir, «kənddə ac və çaşqın gəzir», el onu qınayır. Zinət isə belə çətin anlarında sahibinə heç bir kömək göstərə bilmir, əksinə Zəhməti küsdürdüyünə görə onu qınayır, özünün də rəngi saralır.
        Səhvini anlayan Alış kişi Zinəti də götürüb Zəhməti axtarmağa gedir. Zəhmət günahını etiraf edən Alış kişini bağışlayır və onlar yenidən birgə həyata qayıdırlar.
        Əsərdən ibrətamiz nəticə hasil olur: insanın həyatının əsl bəzəyi zəhmətdir. Zəhmət olmayan yerdə zinətin heç bir dəyəri yoxdur, o tez puç olub gedəcək. Buna görə də insan həyatını əməklə mənalandırmağa çalışmalıdır."
"        Dərin məzmunlu, bədii cəhətdən sanballı əsərləri ilə Azərbaycan ədəbiyyatını zənginləşdirən istedadlı qələm sahiblərindən biri də Abbas Səhhətdir. A.Səhhət ixtisasca həkim olsa da, uşaqları mənəvi-əxlaqi cəhətdən tərbiyələndirən, onlarda güclü vətənpərvərlik hissləri oyadan çoxlu şeirlər qələmə almışdır. Elə bu kimi cəhətlərinə görədir ki, onun şeirləri oxucular tərəfindən həvəslə mütaliə edilir.
        Abbas Səhhətin oxucularda böyük maraq oyadan əsərlərindən biri də «Yay səhəri» şeiridir. Təbiət mövzusunda qələmə alınan şeir həcmcə kiçik olsa da, böyük təsir gücünə malikdir. Burada gözəl yay səhəri və yaylaq həyatı şirin dillə təsvir edilir. Müəllif sanki şahidi olduğu, gözlə görüb heyran qaldığı, müşahidələr apardığı təbiət mənzərəsini rəssam fırçası ilə tabloya köçürmüşdür. Şair yay səhərinin məftunedici gözəlliyini daha təsirli nəzərə çatdırmaq üçün şeirin elə ilk misralarındaca bənzətmələrə müraciət edir, şəfəqin qırmızı rəngiylə işıqlanan üfüqi od tutub yanan atəşə bənzədir:
  Od tutub qırmızı atəşlə yenə yandı üfüq,
Şəfəqin qırmızı rəngilə işıqlandı üfüq.

        Yaylaqda yay səhəri açılır. Hələ sübh tezdən olduğundan hava isinməyib, gecədən əsən xəfif meh adamı azca üşüdür. Göy çəmənin üstünə düşən şeh də hələ qurumayıb. Dağların başından göyün üzünə tərəf ağ duman ucalır, adamda elə təsəvvür yaranır ki, bu dağlar səma ilə birləşib.
        Beləcə, yaylaqda gözəl bir yay səhəri açılır. Məftunedici, qoyunquzunu otlağa, insanları işləməyə çağıran yay səhəri. Bu yay səhərinin cəlbediciliyi yalnız təbiətin gözəlliyi ilə bağlı deyildir. Səhərin açılması ilə eyni vaxtda yaylaqda həyat da canlanır. Şeirin belə sonluqla tamamlanması təsadüfi deyildir. Təbiətlə insanı vəhdətdə təsvir edən şair təbiəti məhz insanın rövnəqləndirdiyini nəzərə çarpdırmaq istəmişdir."
"        Keçmişinə baxıb qürur duyduğum, bu gününə baxıb sevindiyim, gələcəyi uğrunda çalışıb-çarpışdığım, özümü, rahatlığımı tapdığım, azad gəzdiyim sevimli vətənim! Azərbaycan! Qərinələrin otayından boy göstərən, yeri uca dağ zirvəsində olan qədim, gözəl diyar. Uca yaradan heç bir nemətini səndən əsirgəməyib.
        Ana yurdumun əlverişli iqlim şəraiti təbiətimizə neçə-neçə çalar qatıb. il boyu minlərlə turisti qoynuna alan başı qarlı dağlarımız, şaqraq çaylarımız, gur çeşmələrimiz, yaşıl ormanlarımız, bol nemətli bağlarımız bu yurdu cənnətməkana çevirib.
        Azərbaycan təbii ehtiyatlarına görə dünyanın ən zəngin ölkələri sırasındadır.
        Milli sərvətimiz olan neft Vətənimin inkişafında əsas yer tutur. Azərbaycan nefti yüz illər boyu əcnəbilərin inhisarında olub. Neftimiz uğrunda böyük imperiyalar çarpışıb, doğma yurdumun başı bəlalar çəkib. illər boyu bu qiymətli sərvətimizin səmərəsinə həsrət qalmış Vətənim yalnız müstəqillik əldə etdikdən sonra öz neftini dünya bazarına özü çıxarmağa başladı. Yalnız 1994-cü ildən imzalanmış neft müqavilələri xarici şirkətləri Xəzər dənizində yerləşən yataqların işlənməsinə cəlb etdi. Neft layihələri gerçəkləşdi Azərbaycanımızda yaranmış siyasi və iqtisadi sabitlik xalqımızın neft arzularını həyata keçirdi, reallaşdırdı.
        «Bakı-Tbilisi-Ceyhan» neft kəməri işə salındı. Neft sahəsində digər uğurlu layihələr həyata keçirildi. Vətənimiz hər il «qara qizıl»ın hasilatından milyardlarla dollar gəlir əldə edir ki, bu da Azərbaycanın çox böyük valyuta ehtiyatıdır.
        Milli sərvətimiz olan neftin satışından əldə olunan vəsait hesabına Azərbaycanımız, gözəl Bakımız gündən-günə dəyişir, abadlaşır, inkişaf edir.
        Milli sərvətimiz olan neft iqtisadiyyatımizda böyük canlanma və dəyişiklik yaratmışdır. Neftdən gələn gəlir sayəsində əhalinin aztəminatlı təbəqələrinin sosial müdafiəsi güclənir. Ordumuzun qüdrəti artır. Buradan gələn kapitalın hesabına Azərbaycan iqtisadi inkişafın orta tempinə görə dünyanın qabaqcıl ölkələri sırasında addımlayır."
"        Azərbaycan zəngin təbii sərvətlərə malikdir. Onun yeraltı, yerüstü təbii sərvətləri dünyanın bir çox ölkələrinə ayaq açmış, öıkəmizin adını şöhrətləndirmişdir. Buna pambıq, çay, qaz, neft və s. kimi təbii sərvətlər aiddir. Bu sərvətlərin içərisində Azərbaycana böyük gəlir gətirən və onun adını dünyada məşhur edən «qara qızılı» diqqəti cəlb edir.
        Azərbaycan qədim zamanlardan bəri öz nefti ilə məşhurdur. Hələ eramızdan əvvəl yerdən qalxan təbii qaza və neftə görə bu torpağı «Odlar yurdu» adlandırırdılar. Lakin ölkədə əsl neft partlayışı XIX əsrin sonu XX əsrin əvvəllərinə təsadüf edir. XX əsrin sonuna qədər ölkəmizdə çıxan «qara qızıla» başqa ölkələr havadarlıq edirdilər. Yalnız 1990-cı illərin əvvəllərində ölkəmiz müstəqillik qazandıqdan sonra xalqımız öz təbii ehtiyatlarına sahib çıxa bildi. Belə ki, neftdən əldə olunan gəlir insan kapitalına çevrilir. Neftdən əldə olunan gəlirlər inşa edilən səhiyyə müəssisələrinin, təhsil ocaqlarının tikilməsinə və s. sərf olunur.
        Azərbaycan müstəqillik qazandıqdan sonra özünün yeni neft erasına qədəm qoymuşdur. ölkəmizin yeni neft strategiyasını ümummilli liderimiz Heydər Əliyev hazırlamışdır. 1994-cü ildə imzalanmış «Əsrin müqaviləsi» adlanan bu müqavilə nəticəsində Azərbaycana neft gəliriəri gəlir. İndiyədək ölkəmizin neft sənayesinə böyük məbləğdə sərmayə qoyulub, on minlərlə iş yerləri açılıb, qazma qurğuları, platformalar, neft kəmərləri, terminallar kimi mühüm obyektlər inşa edilib, Azərbaycan neftinin dünya bazarına çıxarılmasının yolları, marşrutları təyin edilib, milli sərvətimiz dünya bazarlarına nəql olunur. Bakı-Tiflis-Ceyhan boru kəmərinin inşası ölkəmizin neft ixracı imkanlarını daha da artırırdı.
        Yeni neft strategiyası reallaşdıqca Azərbaycanın iqtisadi gücü artır, ordumuz güclənir və respublikamız hər bir sahədə inkişaf edir, qüdrətli bir dövlətə çevrilir.
        Hazırda dövlətimizin qarşısında neft gəlirlərini intellektual mülkiyyətə, insan kapitalının inkişafına yönəltmək kimi ali bir məqsəd durur.
        Bəli, neft bizim ən qiymətli sərvətimizdir. «Qara qızıl»ın gəlirləri gələcək nəsillər üçün ağ günlər vəd edir."
"        Azərbaycan zəngin və qədim şəhərsalma mədəniyyətinə malik olan bir ölkədir. Əlverişli coğrafi şərait, ticarət yollarının kəsişməsi burada şəhərsalmanın inkişafına güclü təkan vermiş, ayrı-ayn yaşayış məntəqələri sürətlə böyüyərək şəhərlərə çevrilmişdir. Tarixilik baxımından respublikamızın ərazisindəki şəhərləri iki qismə ayırmaq mümkündür: qədim və müasir şəhərlər. Bakı, Gəncə, Şəki, Naxçıvan, Bərdə, Şamaxı kimi şəhərlərimizin yaşı tarixin dərinliklərinə gedib çıxır. Sumqayıt, Mingəçevir, Daşkəsən kimi şəhərlərin isə təməli cəmi bir neçə on il bundan əw əl qoyulmuşdur.
        Azərbaycanın paytaxtı Bakı ölkənin ən iri şəhəridir. Burada çoxlu sayda iri sənaye müəssisələri, təhsil ocaqları, teatrlar, muzeylər cəmləşmişdir.
        Paytaxtımızın beşiyi İçərişəhər sayılır. Bakının ərazisi bir neçə yüzillik ərzində içərişəhərlə məhdudlaşmışdır. Onu bayır şəhərdən X-XII əsrlərin yadigarı olan qala divarları ayırır. İçərişəhərin adı YUNESKO-nun mədəni irs siyahısına salınmışdır və qoruq şəhər elan olunmuşdur. Qoruğun ərazisindəki möhtəşəm Qız qalası, Şirvanşahlar sarayı, karvansara, hamam, digərtikililər gözəl memarlıq nümunələridir.
        Bakının coğrafi quruluşu çox maraqlıdır. Şəhər mərkəzdən kənarlara doğru terras şəklində yuxarı qalxır və bu ona amfıteatr forması verir. Beləliklə, dağüstü hissədən baxanda göz önündə cazibədar mənzərə açılır və bütün şəhər əl içi kimi görünür.
        Azərbaycanın ikinci böyük şəhəri - Gəncədir. Şəhər Gəncəçayın yaşıl sahillərində qərar tutur. Onun təməli V-VI əsrlərdə qoyulmuşdur. Azərbaycan memarlığının özünəməxsus ənənələrini Gəncənin timsalında aydın görmək mümkündür. Şəhərin tarixi - memarlıq abidələrinin siyahısında İmamzadə kompleksini, Şah Abbas məscidini (Cümə məscidi), karvansaranı, «Çiçək hamamı»nı, qala divarlarının qalıqlarını nümunə göstərə bilərik. Gəncə dahi Nizaminin Vətənidir. Şair doğma şəhərinin adını özünə təxəllüs seçmişdir. Onun qəbri üzərində bu gün Gəncənin gözəllik rəmzlərinin sırasında layiqli yer tutan əzəmətli məqbərə ucalır.
        Ölkəmizin tarixi şəhərləri sırasında Böyük Qafqaz sıra dağlarının qoynunda qərar tutan Şəkinin öz yeri var. Ehtimallara görə, bu şəhərin əsası 2500-2600 il bundan əvvəl qoyulub. Azərbaycanda ipəkçilik sənayesinin inkişafı bu şəhərlə bağlıdır. Şəkidə tarixən xırda sənətkarlıq və şirniyyat istehsalı da geniş yayılmışdır. Təsadüfi deyildir ki, bu gün də şəhərin ayrı-ayrı küçələri dulusçular, zərgərlər, halvaçılar və s. adlarla adlanır.
        Şəki xanlarının yay iqamətgahı olan saray gözəl memarlıq nümunəsidir. Bu abidə XVIII əsrin memarlıq incilərinə aiddir. Şəbəkə, ağac üzərində bədii oymalar, ov və döyüş səhnələrini əks etdirən divar rəsmləri Şəki Xan sarayının əsas memarlıq elementləridir. Onu yaradan usta mıxdan, yapışqandan istifadə etməmişdir.
        Şəki, həmçinin «Gələrsən-görərsən» qalası, Cümə məscidi, «Küləkli minarə», Qızlar qalası, karvansaralar və başqa abidələrlə də məşhurdur.
        Azərbaycanın qədim şəhərlərindən biri də Naxçıvandır. Alimlərin ehtimallarına görə, şəhərin yaşı 3500 ildən çoxdur. Arxeoloji qazıntılar hələ Daş dövründə Naxçıvanın yaşayış məskəni olduğunu təsdiqləyir. Naxçıvan təbii sərvətləri, o cümlədən daş düzü, mərməri ilə məşhurdur. Bu qədim şəhər həm də abidələr məskənidir. XII əsrdə yaşamış məşhur memar Əcəmi Əbubəkr burada indi də insanları valeh edən «Yusif ibn Küseyir türbəsi»ni və «Mömünə Xatun türbəsi»ni ucaltmışdır.
        Bakının 40 kilometrliyində salınan Sumqayıt müasir şəhərlərimizin sırasında ən irisidir. Gənclər şəhəri adlandırdıqları Sumqayıtda çoxlu sənaye müəssisəsi fəaliyyət göstərir. Müasir şəhərlərimizdən olan Mingəçevir «işıq şəhəri» kimi tanınır. Daşkəsən isə öz dəmir filizi ilə məşhurdur. Müasir şəhərlərimizin yaranması respublikamızın iqtisadi inkişafı ilə bağlı olmuşdur."
"        Şair nə gözəl yazıb: təbiət ilhama çağırır məni! Həqiqətən də. Təbiət sehrli bir qüvvətək həmişə insanı özünə çəkmişdir. Məgər zirvəsi göylərə dirənən Şahdağın, yamyaşıl Talış, Pirqulu meşələrinin, Mil, Muğan düzünün, göz işlədikcə uzanıb gedən mavi Xəzərin, Göygölün, ayna bulaqların gözəlliyinə biganə qalmaq mümkünmü? İnsan təbiətin qoynunda olanda bütün yorğunluğunu, dərd-qəmini unudur, dünyanı qayğısız, pak təsəwür edir.
        Təbiət həyat mənbəyidir. O bizə ilham verir, ruhumuzu oxşayır. Ana təbiət doğma Azərbaycanımızdan öz səxavətini əsirgəməmişdir. Yer üzündəki iqlim qurşaqlarının doqquzuna çox da böyük olmayan respublikamızın ərazisində rast gəlmək mümkündür. Bu da Azərbaycanda flora və faunanın rəngarəngliyinə səbəb olur. Heç təsadüfi deyildir ki, respublikamızda bir bölgənin təbiəti digər bölgənin təbiətindən xeyli dərəcədə fərqlənir.
        Azərbaycan dağlar ölkəsi kimi tanınır. Respublikamızın ərazisi Şimaldan Böyük Qafqaz, Qərbdən kiçik Qafqaz sıra dağları, Cənubdan isə Talış dağları ilə əhatə olunub. Ölkənin mərkəzi hissəsində Xəzər dənizinin şərq sahillərinədək uzanıb gedən Kür-Araz ovalığı yerləşir. Kür, Araz kimi çaylar, mülayim iqlim, bol günəş şüası respublikanın aran rayonlarını bütün ilboyu növbəli əkinçilik üçün əlverişli məkana çevirmişdir, əksinə dağlıq ərazilərdə maldarlıq əhalinin əsas məşğuliyyətidir.
        Lakin unutmaq olmaz ki, təbiətin səxavəti tükənməz deyildir. Gərək, təbiətə doğma münasibət bəsləyəsən, heyvanları, quşları, bitki örtüyünü təhlükələrdən qoruyasan. Təbiətin gözəlliyi həm də böyük məsuliyyət deməkdir.
        Bitki və heyvanat aləminin mühafizəsi məqsədilə respublikamızın ərazisində 12 dövlət qoruğu, 4 milli park və 16 yasaqlıq yaradılmışdır ki, onların da ümumi sahəsi 460 min hektardan çoxdur. Milli parklarda, yasaqlıqlarda insanların təsərrüfat fəaliyyəti xeyli dərəcədə məhdudlaşdırılır, qoruq ərazilərində isə belə fəaliyyət ümumiyyətlə, qadağan edilir, giriş-çıxış xüsusi icazə ilə həyata keçirilir. Buna görə də bu ərazilərdə flora və faunanın zənginləşməsinə, təbiətə dəyən ziyanın bərpasına hər cür imkan vardır.
        Respublikamızda ən iri təbiəti mühafizə zonalarından sayılan Qızılağac dövlət qoruğu 1929-cu ildə Xəzər dənizinin Muğan düzü ilə qovuşduğu ərazidə yaradılmışdır. Qoruqdakı qamışlıqlar, bataqlıqlar Avropadan, Asiyadan uçub gələn quşların qışlaması üçün əsl təbii sığınacaq rolunu oynayır. Burada ildə təxminən 10 milyonadək quş qışlayır.
        Respublikamızın Şirvan düzünün şərq hissəsində yaradılan Şirvan milli parkı əsasən ceyranlar məskəni kimi tanınır. Parkın ərazisində sevimli şairimiz S.Vurğunun sevə-sevə vəsf etdiyi təbiət gözəlinin - ceyranın nəsil artımı üçün əlverişli coğrafi mühit vardır. Böyük Qafqaz dağlannın cənub yamacında təşkil edilən Zaqatala dövlət qoruğunun isə həm florası, həm də faunası zəngindir. Qoruğun ərazisi sıx meşələrlə və çəmənliklərlə örtülüdür. Burada maral, köpkər, dağ kəli, cüyür, ayı, müxtəlif quşlar qorunur.
        Respublikamızın ərazisindəki ayrı-ayrı qoruqlar, milli parklar isə bilavasitə bitki örtüyünün, meşələrin qorunması məqsədilə yaradılmışdır. 1974-cü ildə yaradılan Bəsitçay dövlət qoruğunun ərazisində təxminən 2-3 min il yaşı olan çinar ağacları təbii halda qorunur. Təəssüf ki, bu qoruq ermənilərin işğal etdikləri ərazilərdə qalmışdır və bu səbəbdən də ona ciddi ziyan dəyib.
        Hirkan milli parkında isə dünya florasında nadir ağaclardan sayılan dəmirağac, şabalıdyarpaq palıd, azat, Lənkəran akasiyası, Hirkan şümşadı və başqa qiymətli ağaclar, kollar mühafızə edilir.
        Müxtəlif illərdə respublikamızın ərazisində yaradılan Göygöl, Türyançay, Pirqulu, Qarayazı dövlət qoruqlarında, Ordubad milli parkında, Qusar, Şirvan, Şəmkir, Ağgöl yasaqlıqlarında da təbiəti mühafizə tədbirləri həyata keçirilir, flora və faunamızın bir sıra nadir nümunələri qorunub saxlanılır.
        Bitki örtüyünün, heyvanlar aləminin mühafizəsi məqsədilə həyata keçirilən tədbirlər sevindirici olsa da, insan fəaliyyəti nəticəsində təbiətə dəyən ziyanın müqabilində çox azdır. Dünyada hər il aprelin 22-si Yer günü kimi qeyd olunur. Həmin gün insanlar onları əhatə edən ətraf aləm, hava, su, torpaq, bitkilər, heyvanlar barədə düşünürlər. Lakin çətin anlarımızda bizi qoynuna alan ana təbiət barədə ildə bir dəfə yox, hər gün, hər saat düşünməliyik."
"        Dil hər bir xalqın mənəvi sərvəti, qürur yeridir. Tarixin sınağından çıxıb cilalana-cilalana bu günümüzədək gəlib çatan Azərbaycan dili də bizim hər birimiz üçün ana laylası kimi əziz və müqəddəsdir.
        Bəli, «dil» və «ana» sözləri həmişə qoşa işlənir. Bu da təsadüfi deyildir. İnsan dünyaya göz açandan dil ananın südü, beşik başında oxuduğu laylaları, oxşamaları ilə onun canına, qanına hopur. Böyük şairimiz Nəbi Xəzri «Ana dili» şeirində yazır:
  Ana gözlərindən süzülən nur kimi,
Hər kəlmən, hər sözün bəzənməyibmi
Mehriban ananın təbəssümüylə?!

        Elə dil açan körpənin ilk sözü də «ana» kəlməsi olur. Beləcə, sadə «ana» sözü ilə açılan dilimiz getdikcə zənginləşir və biz onun vasitəsilə dünyanı qavrayırıq, elm xəzinəsinə yiyələnir, eləcə də hisslərimizi, duyğularımızı, həyata baxışımızı ifadə edirik.
        Bütün dünyaya səpələnmiş azərbaycanlıların ana dili olan Azərbaycan dili qədim tarixə malikdir. Bu dil hələ Şah Ismayıl Xətayinin hakimiyyəti dövründə dövlət dili səviyyəsinə yüksəlmiş, ondan diplomatik hərbi-təlim dili kimi istifadə olunmuşdur. Sonralar Azərbaycan dilinə qarşı çox təcavüzlər olmuşdsr. Zaman-zaman bir etnos kimi xalqımızı tarix səhnəsşndən çıxarmağa çalışan düşmənlərmmiz ilk növbədə onun dilini məhv etməyə səy göstərmişlər. Fəqət buna nail ola bilməmişlər. Əcdadlarımız Azərbaycan dilini yad təsirlərdən qoruyua saxlamış, yaşatmış və ən şirin nəğmətək bizlərə ərməğan etmişlər. Təkcə belə bir faktı qeyd edək ki, keçmiş (sovet hakimiyyəti illərində ittifaqın daxilindəki bir çox respublikalann rəsmi dilli dövlət dili olmamışdır. Respublikamızda isə Azərbaycan dili Konstitusiyaya görə dövlət dili statusuna malik idi.
        Azərbaycan dili türk dilləri ailəsinin oğuz qrupuna daxildir. Bu gün dilimiz zəngin ifadə vasitələrinə, mükəmməl qrammatik quruluşa, kamil əlifoaya malik bir dil səviyyəsinə yüksəlmişdir. Bu dildə elmin, texnikanın müxtəlif sahələrinə aid saysız-hesabsız sanballı kitablar yazılmış, lüğətlər, ensiklopediyalar çap olunmuşdur.
        İlk növbədə nəğmətək şirinliyi, axıcılığı ilə fərqlənən Azərbaycan diündə ozan-aşıqlar «Kitabi-Dədə Qorqud», «Koroğlu» kimi eposlar qoşmuş, Həsənoğlu, Nəsimi, Şah Ismayıl Xətayi, Füzuli, Vidadi, M.F.Axundov, Sabir, H.Cavid, C.Cabbarlı, S.Vurğun, Şəhriyar və başqa dahi söz ustadları gözəl poeziya və nəsr nümunələri yaratmışlar. Həmçinin, dünya ədəbiyyatının ən yaxşı nümunələri də dilimizə tərcümə edilmişdir.
        Dili bəzən canlı orqanizmə bənzədirlər. Həqiqətən də, dilin daşıyıcıları varsa, deməli, o yaşayır, inkişaf edir. Bu cəhətdən bizim ana dilimizlə fəxr etməyə tam haqqımız var. Respublikamız müstəqillik qazandıqdan sonra Azərbaycan dilinə rəsmi dövlət dili statusu verilmişdir. Bununla da dilimizin qarşısında yeni inkişaf üfüqləri açılmışdır.
        Bundan başqa, Azərbaycan dilinin işlənmə coğrafiyası yalnız respublikamızın ərazisi ilə məhdudlaşmır. Vaxtilə böyük rus şairi M.Y.Lermontov yazırdı: «Avropada fransız dili olduğu kimi, Asiyada da Azərbaycan dilini bilmək zəruridir». Bu da onunla bağlıdır ki, dilimiz ta qədimdən şərq ölkələrində geniş yayılmış və ümumi ünsiyyət vasitəsi kimi işlənmişdir. Bu gün də Azərbaycan dilini bir sıra yaxın-uzaq xarici ölkələrdə başa düşür və sevirlər."
"        Hər bir dövlətin müstəqilliyini ifadə edən atributları mövcuddur. Bu baxımdan da Azərbaycan Respublikasının bayrağı, gerbi və himni Azərbaycan dövlətinin müstəqilliyini təcəssüm etdirən müqəddəs rəmzlərdir. Bu dövlət atributlarının aşılanması hər bir Azərbaycan vətəndaşında - yeniyetmə, gənc və yaşlılarda, cəmiyyətdə vətənpərvərlik ruhunun, vətənə sevgi və məhəbbət hisslərinin möhkəmləndirilməsinə xidmət edir.
        Dövlət atributlarının mahiyyət vö əhəmiyyətinin əhali arasında geniş təbliğ olunması, gənc nəslin Azərbaycanın bayrağına, gerbinə və himninə Mörmət ruhunda tərbiyə edilməsi vətəndaş cəmiyyətinin yaradılmasının mühüm amillərindən bitidir.
        Ümummilli liderimiz Heydər Əliyev Təhsil islahatı və dövlət rəmzlərinin öyrədilməsi məsələlərinə toxunaraq qeyd edirdi ki, məktəblərimizdə Azərbaycanın dövlət müstəqilliyinin, azadlığının mənası geniş tədris olunmalıdır. Bu çox əhəmiyyətlidir, çünki vətənpərvərlik hissləri insanlara uşaq vaxtından aşılanmalıdır.
        Heydər Əliyev Azərbaycan Xalq Cümhuriyyəti tərəfindən əsası qoyulan, lakin axıra çatdırılması mümkün olmayan milli dövlət quruculuğuna hələ müstəqillik haqqında Konstitusiya Aktının qəbulundan xeyli əvvəl başlamışdır. Ulu öndər bu sahədə milli dövlətçilik tariximizə əvəzolunmaz səhifələr yazmışdır.
        17 noyabr 1990-cı il Azərbaycan dövlətçiliyinin, milli dövlət rəmzləri tariximizin dönüş nöqtələrindən biri kimi tarixi yaddaşımıza əbədi həkk olunub.
  Yenilməz dövləti təmsil edirsən,
Düşmənin gözünü oyur, tökürsən,
Onlara verməyək macal, bayrağım!
Dalğalan bayrağım, ucal bayrağım!

        Azərbaycan Respublikasının rəmzlərindən biri də gerbdir. 1919-cu ilin noyabrında Azərbaycan Xalq Cümhuriyyətinin gerbinin təsviri üçün müsabiqə təyin edildi. Müsabiqəyə 1920-ci ilin mayın 30-da yekun vurulmalı idi, lakin həmin ilin 27 aprelində Azərbaycan işğal edildi.
        Nəhayət, Azərbaycan Respublikasının Ali Soveti 1993-cü il yanvarın 19-da qəbul etdiyi Konsitusiya Qanunu ilə 1919 -1920-ci illərdə hazırlanmış Dövlət gerbi layihələrindən birini müəyyən dəyişikliklərlə Azərbaycan Respublikasının Dövlət gerbi kimi təsdiq etdi. Dövlət gerbi palıd budaqlarından və sünbüllərdən ibarət qövsün üzərində yerləşən şərq qalxanının təsvirindən ibarətdir. Qalxanın üstündə Azərbaycan Respublikasının Dövlət bayrağının rəngləri fonunda səkkizgüşəli ulduz, ulduzun mərkəzində alov təsviri vardır.
        1920-ci il yanvarın 30-da Azərbaycan Xalq Cümhuriyyətinin milli himninin hazırlanması haqqında qərar qəbul etdi və bu məqsədlə Xalq Maarif Nazirliyi tərəfindən müsabiqə elan edildi. Lakin Azərbaycan aprelin 28-də işğal edildi, milli himnimiz qəbul olunmadı.
        Azərbaycanın Dövlət rəmzləri ölkəmizin müstəqilliyinin, suverenliyinin, onun yenilməzliyinin təcəssümüdür."
"        Lakin ana öz övladına yalnız həyat vermir, həm də min bir çətinliyə qatlaşaraq onu böyüdür. Övladı boya-başa çatanadək ananın çəkdiyi əzabəziyyəti heç nə ilə müqayisə etmək mümkün deyil. Beşik başında keşik çəkib səhəri gözlərində açan da, biz çətinliyə düşəndə şam kimi əriyən də, böyüdükcə boyumuza baxıb qürrələnən də anadır. Ana təbiətcə zərif məxluq olsa da, mən onu öz balası yolunda göstərdiyi fədakarlıqlara görə qartala bənzədərdim. Həmişə məğrur, qorxmaz, həmişə yüksəklikdə uçan qartala. O, övladını təhlükələrdən qartal şücaəti ilə qorumağa hazırdır, hətta lazım gəlsə, düşmən üstünə şığımaqdan belə çəkinməz.
        Hər birimizin gələcək həyat yolunun müəyyənləşməsində də ananın rolu əvəzsizdir. Biz ilk tərbiyəni ondan alırıq. Anamın şəxsi nümunəsi, verdiyi öyüd-nəsihətlər dünyagörüşümüzün formalaşmasında mühüm rol oynayır.
        Mənim anam müəllimədir. O, öz peşəsini ürəkdən sevir və həyatda çox intizamlıdır. Mən ona fədakarlıq simvolu kimi baxıram. Onun daxilində sanki tükənməz enerji mənbəyi var - heç vaxt yorulmur, heç vaxt heç kimə laqeyd qalmır, hamıya tükənməz məhəbbətlə qayğı göstərir. Evdə kim hansı bir çətinliklə üzləşirsə, dərhal anama üz tutur. O isə köməyini övladlarının heç birindən əsirgəmir. Anamın ən böyük arzusu övladlarını xoşbəxt görrnək, bizi sağlam böyütmək və vətənpərvər ruhda tərbiyə etməkdir. O bizə elmin sirlərinə mükəmməl yiyələnməyi və həyatda fəal mövqe tutmağı tövsiyə edir.
        Mən anam barəsində tez-tez fikirləşirəm. Hər dəfə onun mehriban, nurlu çöhrəsini gözlərim önündə canlandıranda gələcəyə daha nikbin nəzərlərlə baxıram. Eyni zamanda anamın qarşısında borcumu da yaddan çıxarmıram. Öz-özümü sorğu-suala tuturam: mən anamı necə sevindirə, necə xoşbəxt edə bilərəm? Bəzən xəyal məni uzaqlara apanr, könlümdən anama dünyada ən bahalı hədiyyə almaq, onu bütün işlərdən azad etmək istəyi keçir. Bir dəfə arzumu anamın özünə də bildirdim. Onun sifətinin necə işıqlandığını hiss etdim, dodaqlarında təbəssüm oyandı. Nəvazişli əlləri ilə başıma sığal çəkib dedi: - mənim bahalı hədiyyəyə ehtiyacım yoxdur. Ana üçün ən böyük hədiyyə övladının düzgün yol tutması, tərbiyəli olması, dərslərini yaxşı oxuması, müəllimlərinin hörmətini qazanmasıdır.
        Anamın bu sözləri qulaqlarımda həmişəlik həkk olunub. Buna görə də dərslərimə səylə hazırlaşıram. Hər dəfə dərslərimdən «əla» qiymət alanda bunu anam üçün ən yaxşı hədiyyə sanıram."
"Cahanda yox elə bir qüwə baş əyim ona mən,
Fəqət nə güclü, zəif bir vücud var, yahu,
Ki, hazıram yıxılıb xaki-payinə hər gün,
Öpüm ayağım içi ilə. Kimdir o? Nədir o?

        Böyük şair-dramaturq Cəfər Cabbarlının hər gün səcdə qılıb ayağından öpməyi özünə fəxarət sandığı varlıq anadır.
        Məşhur şairlər, filosoflar ana haqqında bir-birindən gözəl təşbehlər işlətmişlər. Anaların şərəfinə çoxlu şeirlər yazılıb, mahnılar bəstələnib. «Ana qəlbi möcüzələr xəzinəsidir», «Ananın məsuliyyəti böyük, vəzifəsi müqəddəsdir», «Analar böyük vəzifələrini yerinə yetirdikdə heç bir əvəz almaq fikrində olmurlar»...
        Ancaq bu ifadələrdən hər biri nə qədər gözəl səslənsə də, onlardan hər birinin məna yükü nə qədər dərin olsa da, ananın əzəmətini, ucalığını, həyatımızdakı rolunu bütün dolğunluğu ilə tam əks etdirmir. Ana əlçatmaz zirvədə dayanır. Böyük Azərbaycan yazıçısı M.S.Ordubadi bunun təsdiqi kimi yazmışdır: «Ana! Dünyada sənin müqəddəsliyini təyin edə biləcək heç bir ölçü yoxdur, sənin əzəmətini təsvir edə biləcək hələ heç bir kitab yazılmayıb». Biz ananı - «Ana Vətən» deyib havasını udduğumuz, çörəyini yediyimiz, üstündə gəzdiyimiz Vətənə, «Ana dilim» deyib ruhumuzun ifadəsi, varlığımızın təsdiqi olan doğma dilimizə bərabər tuturuq. Bir də ana uca Tanrı ilə müqayisə olunur. «Ana haqqı - Tanrı haqqı» deyib müdriklər. Tanrı yeri-göyü yoxdan xəlq edib, bəşər övladı isə ana bətnindən dünyaya göz açır. Bir mahnıda səsləndiyi kimi:"
"Azərbaycan, sənsən mənim, 
Ülviyyətim, şan-şöhrətim,     

        Xalq şairi B.Vahabzadənin «Azərbaycan» şeirindən götürdüyümüz bu misralar hər birimizin ana yurdumuz Azərbaycanla bağlı qəlb arzularımızı, duyğularımızı ifadə edir. Biz bütün varlığımızla doğma Vətənimizə bağlıyıq, onun şöhrətini öz şöhrətimiz sanırıq, Vətən varsa, biz də varıq, deyirik.
        Rusiya, Türkiyə, Iran, Gürcüstan, Ermənistan kimi ölkələrin qonşuluğunda yerləşən Azərbaycanın şərq sərhədlərini Xəzər dənizi yuyur. Yurdumuzun geniş çölləri, bərəkətli düzləri, vüqarlı dağları var. Azərbaycan şimaldan Böyük Qafqaz, qərbdən Kiçik Qafqaz, cənubdan Talış dağları ilə əhatə olunub. Ölkəmizin mərkəzi hissəsini isə Xəzər dənizinədək Kür-Araz ovalığı tutur.
        Ana yurdumuzun əsas təbii sərvəti neftdir. Artıq neçə onillikdir ki, Abşeron yarımadasında, Kür-Araz ovalığında, Xəzər dənizində «qara qızıl» hasil edilir, Azərbaycan dünyada sənaye üsulu ilə neft çıxaran ilk ölkədir. Neftçilərimiz 1949-cu ildə şıltaq Xəzəri ram edərək onun qoynunda estakadalar üzərində «Neft Daşları» kimi məşhurlaşan şəhər salmışlar. Bununla da dünyada açıq dənizdə neft hasilatının əsası qoyulmuşdur. Müasir dövrdə isə xarici şirkətlərlə birlikdə Xəzərin daha dərin qatlarından neft hasil edilir. Neftdən başqa, respublikamızın ərazisində qızıl, zəngin dəmir fılizi yataqları vardır. Azərbaycanın müalicə əhəmiyyətli suları da çox məşhurdur.
        Ana yurdumuzun paytaxtı Bakı şəhəridir. Bakını çox haqlı olaraq qədim və həmişəcavan şəhər adlandırırlar. Içərişəhər, qala divarları, möhtəşəm Qız qalası, Şirvanşahlar sarayı qədim Bakının rəmzləridir. Sonralar şəhər böyüyərək öz sərhədlərini qala divarlarından kənarda genişləndirməyə başlamışdır. Bir-birindən gözəl, geniş küçələr, prospektlər, yeni yaşayış massivləri, metro, müasir «göydələnlər», yaşıllıq sahələri şəhərimizin bugünkü inkişafından xəbər verir.
        Azərbaycanın ikinci böyük şəhəri Gəncədir. Şəhər Gəncəçayın yaşıl sahilləri boyunca salınıb. Təməli V-VI əsrlərdə qoyulan Gəncədə müxtəlif dövrlərdə yaradılan İmamzadə kompleksi, Cümə məscidi, «Çiçək hamam», karvansara kimi gözəl memarlıq abidələri bura gələnləri heyran qoyur. Bundan başqa, ana yurdumuzun Sumqayıt, Naxçıvan, Şəki, Mingəçevir, Daşkəsən kimi başqa iri şəhərləri də vardır.
        Ana yurdum Azərbaycan kəşməkəşli tarix yaşayıb, burada zaman-zaman zəngin mədəniyyət formalasıb. N.Gəncəvi, M.Füzuli, M.Şəhriyar, H.Cavid, S.Vurğun misilsiz söz inciləri yaradaraq yurdun şöhrətini bütün dünyaya yayıblar. Babək, Cavanşir, Tomris, Qaçaq Nəbi, Koroğlu məmləkətin hər daşını, hər qayasını bir qeyrət qalasına çevirmiş, yurdumuza uzanan xain əlləri kəsmişlər. Onların əməlləri bugünkü nəsil üçün əməkdir. 1990-cı ildə baş verən qanlı 20 Yanvar faciəsində, Qarabağ müharibəsində yurdun azadlığı, torpaqlarımızın bütövlüyü uğrunda canlarından keçən şəhidlər əcdadlarımızın qəhrəmanlıq ənənələrinin yaşadığını təsdiqlədi.
        Biz doğma Vətənimizin gözəllikləri, bol sərvəti, zəngin tarixi keçmişi ilə qürur hissi keçirir və ana yurdumuza xoş niyyətlə gələn hər kəsə xalqımıza xas olan qonaqpərvərliklə «Xoş gəlmişsiniz!» deyirik."
"        Dünyanı bürüyən müharibələr - bəşəriyyətin ən böyük bədbəxtçiliyidir. Kimlər törədir bunları? Minlərlə insanların qırılmasına və məhv edilməsinə kimlər əmr verir? Əlbəttə ki, bəzi çirkin işlərə qulluq edən siyasətçilər.
        Mənə çox ağrılı gəlir, nəyə görə müharibəni elan edənlər arxada kef çəkirlər, hələ həyatları qabaqda olan gənc oğlanlar və qızlar isə bomba altında məhv olurlar. Lakin mən ümid edirəm ki, nə vaxtsa insanlar, qan tökmədən münaqişələri sülh yolu ilə həll etməyi öyrənəcəklər. Mən fikirləşirəm ki, nə vaxtsa insanlar yavaş-yavaş dərk edib, deyəcəklər ki, bizə vuruşmaq və nəyi isə bölmək nəyə lazımdır. Biz ki, bir planetdə yaşayırıq, biz bir yerin övladlarıyıq. Axı, səadət və xoşbəxtçilik hansısa bir qisim insanlar üçün nəzərdə tutulmamışdır. Hər bir insanın, xalqın və millətin, yaşamaq və yaratmaq hüququ vardır. Hər bir insan bu haqda düşünməli və lazımi nəticə çıxarmalıdır. Hər bir insan dünyada sülhün bərqərar olması üçün zərrə qədər olsa da töhfəsini verməlidir. Mən ürəkdən ümid edirəm ki, dünyada sülhün bərqərar edilməsinə və insanların xoşbəxtliyi yolunda mən də öz töhfəmi verəcəyəm.
        Əlbəttə bunlar hamısı hələ ki, uşaq təxəyyülü adlandırıla bilən xəyaldır, lakin əgər hər kəsin bunlan xəyal etməsi özü, artıq yer üzərində əminamanlığın, yeni bir həyatın başlanğıcının bünövrəsi qoyulması deməkdir.
        Əlbəttə bunlarla mənim arzulanm, xəyallarım bitmir. Mənim bunlardan başqa müqəddəs bir arzum var. Mən öz vətənim Azərbaycan üçün, bütövlükdə xoşbəxtlik arzu edirəm. Bura mənim doğulub boya-başa çatdığım, çox sevdiyim vətənimdir. Mən çox arzu edirəm ki, Qarabağ münaqişəsi tez və sülh yolu ilə həll edilsin. Biz bu problemin bir sual olaraq açıq qaldığı dövrdə - müvəqqəti sülh dövründə yaşayırıq və hər şeyin yaxşı olacağına ümid edirik. Mən ümid edirəm ki, hər bir qaçqın öz evinə, torpağına qayıdacaq. O zaman ellər-obalar yenidən çiçəklənəcək və insanlarin ürəyi sevinc və fərəhlə dolacaqdır.
        Bəli xəyal və arzular gizlidir, ancaq heç də həmişə gerçəkləşmir. Mən gələcəyə baxıb deyə bilmərəm ki, orada nələr baş verəcək. Lakin digər adamların taleləri mənim gözümün qarşısındadır, yəni nələr arzulayırdılar və nələrə nail oldular. Buna görə də özüm-özümə vədə verirəm, söz verirəm ki, mənim bütün arzularım reallaşmasına görə Allaha dua edib, əlimdən gələni əsirgəməyəcəm."
        Bəlkə də ola bilər ki, ona görə odlar yurdu adlandırmışlar ki, bu ölkədə il boyu parlaq günəş şəfəqləri olur. Bəlkə də ona görə ki, burada yaşayan xalqın əməksevərliyi, qonaqpərvərliyi, zəkalılığı və istiqanlılığına görə bu torpağı «Odlar yurdu» adlandırmışlar.
        Azərbaycan xalqının tarixi onun azadlıq və xoşbəxtlik uğrunda mübarizəsinin tarixidir. Bu xalqın mübarizəsi, qəhrəmanlığı barədə Nizami, Füzuli, Nəsimi və Vaqif kimi məşhur yazarlarımız öz əsərlərində geniş bəhs etmişlər. Humanist Azərbaycan poeziyasının kökündə qüdrətli şəxsiyyət Nizaminin yaradıcılığı dayanır. Azərbaycan yazarlarının əsərləri onlarla, yüzlərlə xarici dilə tərcümə edilir. Nyu-Yorkun, Parisin, Filodelfiyanın konsert zallarında Üzeyir Hacıbəyovun, Qara Qarayevin musiqisi səsləndirilir.
        Azərbaycan mahnılarının ən yaxşı ifaçıları Yer kürəsinin hər yerində tanınırlar. Azərbaycan müğənniləri İtaliyada, Türkiyədə, Norveçdə və dünyanın bir çox başqa ölkələrində alqışlanmışlar. Azərbaycan rəssamlarının ən yaxşı rəsm əsərləri dünyanın bir çox beynəlxalq sərgilərində nüfuzlu mükafatlarına layiq görülmüşlər. Ana vətən gözəldir!
        Heyranedici dəbdəbəli arxitektura abidələri öz gözəlliyi ilə adamı heyrətə salır. Memarlıq möcüzələrini yaradan qədim Abşeron ustalarının əlində, daş əsas tikinti vasitəsi olmuşdur. Bu möcüzələrdən biri də Şirvanşahlar saray kompleksidir. Köhnə Bakının ən gözəl və möhtəşəm memarlıq abidəsi, əsrlər boyu davam gətirmiş - Qız qalasıdır. Atəşpərəstlik məbədi, Ramanıda və Mərdəkanda qüllə, tək gözətçi məntəqələri, həm də möhkəm müdafiə dayaqları idi. Bizim müasirlərimiz, Qobustan qaya rəsmlərindəki yazıları bir neçə min il əvvələ aid edirlər. Şəki ustaları divar və taxta oyma naxışları ilə öz adlarını qızıl yazılarla əbədiləşmişlər. Bakıda və Nizami muzeyi, Elmlər Akademiyası, Opera və balet teatrı, Azərbaycan xalçaçılıq muzeyi və digər çoxlu yeni binalar da inşa edilib. Bakı buxtası boyunca bir neçə kilometr uzanan sahilyanı Milli park doğma paytaxtımızın digər görməli yerlərindəndir. Onun yaşıllıq və fontanları, orada dincələn minlərlə insanı bərk istilərdən qoruyur. Hündür təpəliyi örtən dağüstü parkdan baxanda Bakı buxtası və bütün şəhərin canlı mənzərəsi görünür. Bakı ən gözəl şəhərlərdən biri kimi, inkişaf edir və şəhərdə yeni tikililər inşa edilir. Yeni tikililər, əvvəlki Bakının sərhədlərini çoxdan aşıb və köhnə məhəllələrin görünüşünü tanınmaz hala gətirib. Yeni tikililərə, kafelərə, maqazinlərə, mehmanxanalara, kinoteatr və saysız fontanlara baxanda Azərbaycan xalqının rahatlığı üçün nələr edildiyinə bir daha əmin olursan. İbrətamiz keçmişinə diqqət yetirəndə, şan-şərəfli bu gününə və gələcəyinə baxanda Azərbaycanı sevməyə bilməzsən. Mən öz ölkəmi qiymətləndirirəm və onunla fəxr edirəm. ö z ölkəm haqqında danışanda mən sevinc, yüksəklərə qalxma, fəxr hissi keçirirəm və böyüyəndə çalışacağam ki, doğma sevimli Azərbaycanın gələcəyi və çiçəklənməsi üçün nəsə edim."
"        Bir oğlan haqqında inşa yazıram, o, çoxdan oxuduğum kitabın qəhrəmanıdır. Onun adı Həsəndir. O adi bir oğlan idi və hamı kimi məktəbə gedirdi. O, digər uşaqlardan heç bir şeylə fərqlənmirdi. Lakin o, qəlbən başqa uşaqlar kimi deyildi.
        Bir dəfə Həsənin atası ona balaca bıçaq bağışlamışdı. Hədiyyə olunan bıçaq - cib bıçağı idi. Elə növ bıçaq idi ki, beləsini Həsən çoxdan arzulayırdı. Bıçağın dəstəyi gümüşü rəngdə və firuzəyi ilan formasında idi.
        Bıçaq üçdilli idi, hər bir tiyə yaxşıca itilənmiş idi və gün şüalarını qəşəng əks etdirirdi. Həsənin sevincinin həddi-hüdudu yox idi. Çünki, belə bir bıçaq heç kimdə yox idi.
        Bir dəfə Həsən bıcağı məktəbə gətirdi və uşaqlara göstərdi. Onlar heyrətdən donub qaldılar. Hamı belə bir bıcağın özündə olmasını istədi. Uşaqlar Həsəni nə qədər dilə tutsalar da, bıçağın müqabilində nələr təklif etsələr də Həsən razı olmadı və dedi ki, atamın hədiyyəsindən heç vaxt ayrılmaram. Heç belə qəşəng bıçaqdan ayrılmaqmı olar?
        Həsən «heç vaxt» sözünü deyərkən səhvə yol verdi, çünki o, bilmirdi və bilə bilməzdi ki, sabah nə baş verəcək. Baxın görün, nə baş verdi.
        Həsən həmişəki kimi məktəbə gəldi. Gün, adi günlərdə olduğu kimi keçirdi, bircə balaca quş əhvalatı olmasaydı.
        Balaca və əziyyət verilmiş quşu məktəbə dələduz Fərhad gətirmişdi. O, quşun ayağına nazik ip bağlamış və arabir ipi çəkir, quş isə qalxıb-düşürdü. Fərhad anlamırdı ki, balaca quş onun kimi bir canlıdır. Qəddar uşağın əlində balaca quş oyuncağa çevrilmişdi.
        Bu səhnəni gördükdə Həsənin ürəyi dözmədi. O, dərhal Fərhada yaxınlaşdı, dedi:
        - Axı, bu yazıq quş sənə nə edib? Ona niyə əziyyət verirsən?
        - Sən fikir eləmə, bu sadəcə bir quşdur! - deyə Fərhad şən halda onu cavablandırdı.
        Qar quşu Həsənin əlinə keçən kimi rahatçılıq tapdı. Həsən onu evə gətirdi. Balaca quş ac idi, Həsən onu yedizdirdi. O, belə qərara gəldi daha yaxşı olar ki, qar quşu azadlıqda yaşasın. Fikrini qətiləşdirən Həsən, onu pəncərədən çölə buraxdı. Qar quşu dərhal uçdu. O, bir budaqda oturaraq, oradan müəyyən bir müddət öz xilaskarına tamaşa edirdi, sanki onu baxışı ilə yola salırdı.
        Həsən əmin idi ki, düz addım atıb. Mən də onun bu əməlini dəstəkləyirəm. Qoy dünyada belə insanların sayı çox olsun. Gəlin, heyvanları sevək və onlara qayğı göstərək."
"        Mənim atam nəyisə düzəltməyi çox sevir. Mənim kitab masamı o, mənə düzəltmişdir, masa çox rahat və qəşəngdir, ev tapşırıqlarımı mən onun arxasında edirəm. Mən tez-tez atama ustalıq etməkdə köməklik edirəm və bəzən də qıraqdan durub onun necə işləməsini izləyirəm. O işləyərkən onun üzü müəyyən qədər başqa forma alır: ciddiləşir və məsuliyyətlilik hiss olunur. Iş vaxtı bir şeyə diqqətlə baxdığı zaman o, gözlərini azca qıyır və gözlərinin ətrafında xırda-xırda qırışlar əmələ gəlir. Atam işin nəticəsindən narazı qaldığı zaman, bərkdən ah çəkir, kiçik donqarlı burnunun ucunu bir balaca yuxarı çəkərək, saçlarını alın tərəfdən əli ilə aşağıdan yuxarıya doğru çəkir.
        İşin nəticəsindən razı olduqda isə onun gözləri bərq vurur və xoş təbəssüm onun çöhrəsini bürüyür, ağappaq dişləri görsənir. O yavaşca qulağının dibini qaşıyaraq bizə müraciət edərək deyir ki, biz sənətkarlıq dühasıyıq."
"        Mənim ana dilim! Bu, o dildir ki, analarımız bizə beşik başında həyatın ən həzin simfoniyası olan laylanı bu dildə demişdir, bu, o dildir ki, Füzuli eşqi, Nəsimi dözümü, Vurğun şirinliyi, Üzeyir dünyası bu dildə ifadə olunmuş, zaman-zaman qanımıza, canımıza hopmuşdur.
        Ana dili bizim müqəddəs sərvətimiz, anamızın dilidir. Ana dili ömrümüzə məna verən, onu gözəlləşdirən əxlaq dərsliyidir. Ana dili adicə bir ifadə deyil, ürəklərə hərarət gətirən, insanı öz keçmişinə bağlayan, gələcəyə səsləyən mənəvi xəzinədir. Ana dili bizim kökümüz, milli mədəniyyətimiz, milli əxlaqımızdır.
        Dilsiz insan susuz səhralara bənzər. İnsan hələ körpə ikən dilin vasitəsi ilə ana laylasındakı doğmalığı duyur, hiss edir, eşitdiyi nağıllardakı hər sözün, hər ifadənin necə səsləndiyini öyrənməyə cəhd edir.
        Mənim ana dilim Azərbaycan dilidir, üzərində boy atıb böyüdüyüm Vətənimin dilidir, Azərbaycan Respublikasının dövlət dilidir.
        Azərbaycan dili həm qüdrətli və gözəl, həm də mənalı və şirin dildir. Bu dil ən mürəkkəb fikirləri ifadə etməyə, ən obrazlı epidozları çatdırmağa qadir bir dildir.
  Səni şəfəq bildim bu cahanda mən,
Bəzən şimşək olub qəzəblə çaxdın.
ilk dəfə dünyaya göz açanda mən,
Qəlbimə günəşin özüylə axdın.

        Azərbaycan dili Azərbaycan xalqının varlığıdır. Min ildən artıq tarixi olan bu dildə nə qədər gözəl əsərlər yaranmış, nə qədər hikmətli fikirlər söylənmişdir. Azərbaycan dili ecazkar bir dildir. Azərbaycan dili haqqında yazıçı Mirzə Ibrahimovun fikri çox maraqlıdır. O yazır: «Azərbaycan dili qanadlı xəyalları, coşqun ehtirasları, dərin fikirləri ifadə edə bilir. Eyni zamanda bu dil gözəldir, cazibədardır, şeirlə, ahənglə, musiqi ilə doludur».
        İnsan həyatında dil qədər lazımlı, dil qədər ecazkar bir şey yoxdur. Çünki məhz dilin köməyi ilə biliklərə yiyələnir, onun vasitəsi ilə öz sevinc və arzularımızı, sevgi və məhəbbətimizi, qəzəb və nifrətimizi bildiririk.
        Azərbaycan dili əsrlər boyu inkişaf edərək zamanlardan süzülə-süzülə gəlmiş, kamil bir dilə çevrilmişdir. Bu incə və lətafətli dil bütün dövrlərdə öz gözəlliyi və şirinliyi ilə dünya dillərinə meydan oxumuşdur. Bir çox tanınmış sənətkarlar bu dilin gözəlliyini duyaraq onu öyrənmək həvəsində olmuşlar. Böyük rus şairi M.Y.Lermontov Qafqazda olarkən dostu S.A.Rayevskiyə yazırdı ki, Avropada fransız dilini bilmək nə qədər vacibdirsə, Qafqazda da Azərbaycan dilini bilmək o qədər zəruridir.
  Ucalır bağçada bülbülün səsi,
Nə qədər doğmadır onun nəğməsi
Bülbül də elə bil ötür bu dildə."
"        Ulu öndərimiz Azərbaycan gənclərinə xitabiən deyirdi ki, sizin qarşınızda çox böyük vəzifələr durur,qarşınızda çox böyük yol var, yol hamar deyil, asfalt deyil, yol uzun yoldur, cürbəcür maneələrlə bağlı olan yoldur, o yolu hər biriniz keçməlisiniz. Bu yol müstəqil Azərbaycanın gələcəyi yoludur. Heydər Əliyev hər bir Azərbaycan gəncinin həyat yolunu müstəqil Azərbaycan Respublikasının gələcək yolu kimi qəbul etməli olduğunu daima vurğulayırdı.
        Ulu öndərimiz qeyd edirdi ki, hər bir gəncimiz öz həyatını qurarkən, özünü həyatda fəaliyyətə hazırlayarkən və fəaliyyətə başlayıb onu davam etdirərkən özü haqqında da düşünməlidir, ailəsi haqqında da düşünməlidir. Ancaq hər şeydən çox, hər şeydən artıq müstəqil Azərbaycanın bu günü, gələcəyi haqqında düşünməlidir. Mərhum prezidentimiz gənclərin aparıcı qüwə olduğunu vurğulayaraq qeyd edirdi ki, bu sizin vəzifənizdir və güman edirəm ki, hər bir Azərbaycan gənci cəmiyyətdə, vətəndə, ölkədə öz vəzifəsini layiqincə yerinə yetirməyə çalışmalıdır.
        Hər bir gənc vətənpərvər olmalıdır, vətənpərvərlik böyük bir məfhumdur. Qeyd etmək lazımdır ki, vətənpərvərlik məfhumu özündə bütün yüksək insani keyfiyyətləri əks etdirir. Belə ki, vətənpərvər olan şəxs vətənini sevən, ona sadiq, torpağına, millətinə bağlı olan, bütün mənəvi sərvətlərə malik hərtərəfli şəxsdir.
        Hər bir gənc Azərbaycanın müstəqil gələcəyini təmin etmək üçün vətəni sevməlidir, ölkəni, torpağı, xalqımızı, dilimizi, dinimizi, milli ənənələrimizi sevməlidir.
        Bu gün müstəqil respublikamız Azərbaycan çox çətin dövr yaşayır. Ölkəmizdə ölkədaxili siyasət və quruculuq işləri layiqincə aparılır. Elmimiz, təhsilimiz və səhiyyəmiz ölkə başçısı tərəfindən diqqət mərkəzindədir. Xarici siyasətdə də davamlı işlər görülür, lakin Azəribaycanımızın Qarabağ kimi böyük bir dərdi, yarası vardır. Torpaqlarımızın 20% -dən çoxu işğal altındadır, milyondan çox insanlarımız doğma elindən, obasından didərgin salınmışdır. Bu gün Azərbaycan vətəndaşının üzərində böyük yük vardır. işğal altında olan torpaqlarımızın, əsirlikdə olan ana-bacılarımızın qurtuluşu Azərbaycan gənclərinin əlindədir. Bu mərd, qeyrətli gənclərimiz Ali Baş Komandanımızın səyi ilə darda olan torpaqlarımızı, əsirlərimizi xilas edəcəklər. Qarabağ torpağı düşmən tapdağı altında qalmayacaq! Bu nida hər bir Azərbaycanlının qəlbinin sədasıdır.
        Torpaqlarımızın düşmən tapdaqlarından azad olunması üçün Azərbaycan xalqına düşünən beyinlər, qüvvətli ordu, qeyrətli Ali Baş Komandan lazımdır. Bütün bunlar azdır. Bu gün Qarabağın sülh yolu ilə azad olunması üçün dövlətimiz hər cür danışıqlara getməyə razıdır lakin təcavüzkar ermənilər hər vasitə ilə sülh danışıqlarından yayınmağa, onu yubatmağa çalışırlar.
        BMT-nin çıxardığı qətnamələri yerinə yetirməkdən yayınırlar. Ermənilərin tutduğu belə qeyri-ciddi mövqeyin sonu yoxdur. Sülh danışıqları baş tutmayacağı təqdirdə xalqımız bir nəfər kimi səfərbər olub torpaqlarımızı mənfur erməni tapdağından azad etməyə hazırdır. illərlə davam edən bu haqsız savaşda millətimiz minlərlə oğul və qızlarını vətən uğrunda qurban verdi. Mübarizlər, Fəridlər, Salatınlar, Gültəkinlər, Samirlər, llqarlar, Əhmədlər və bir çox oğul və qızlarımız qartal kimi düşmən üzərinə şığıdılar.
        Bu gün düşməni torpağımızdan rədd etmək üçün qüdrətli ordumuz, müasir hərbi texnikamız var. Ölkəmizin iqdisadi qüdrəti artdıqca ordumuz da güclənir. Ordumuza büdcədən ayrılan vəsait də ilbəil artır. Ordumuza yaxşı təlim keçmiş, qüvvətli, savadlı gənc kadrlar cəlb olunur.
        Dünya miqyasında Azərbaycanın öz sözünü deməsi, beynəlxalq miqyasda onun haqq mövqeyinin dəstəklənməsi, insanlarda düşmənə nifrətin artması göstərir ki, Qarabağ torpağı düşmən tapdağından azad olunacaq. Yüksək intellektə malik, təhsilli, qeyrətli, vətənə sədaqətli, millətini sevən gənclərimiz Azərbaycanı dünyanın ən inkişaf etmiş demokratik dövlətlərindən birinə çevirmək uğrunda mübarizələrini əsirgəməyəcək."
"        Vətən bizim yaşadığımız kənddən, şəhərdən, qəsəbədən, rayondan başlanır. Vətən onun gözəlliyinin şahidi olan atlaz çəmənlərdən, dibi görünməyən yamyaşıl meşələrdən, durna gözlü bulaqlardan, coşqun çaylardan, mavi göllərdən başlanır.
        Vətən müqəddəsdir, ülvidir. Onun hər şeyi - dağı, daşı, torpağı, suyu, səması bizim üçün əzizdir, doğmadır.
        Əgər öz yaşadığın yerin, oxuyub təhsil aldığın, boya-başa çatdığın torpağın keçmişini, bu gününü yaxşı bilməsən, onun sərvətini qorumaq, çoxaltmaq və gələcək nəsillərə saxlamaq qayğısına qalmasan, sən əsl vətəndaş ola bilməzsən.
        Azərbaycan xalqının tarixi çox qədimdir. Hazırda respublikamızda yaşı bir neçə min il olan Azıx mağarası, Qobustan, Qəbələ kimi çoxlu tarixi abidə, Naxçıvan, Bərdə, Gəncə kimi qədim şəhərlər vardır. Azərbaycan xalqı bəşər dünyasına Nizami, Nəsimi, Füzuli, Əcəmi kimi dahilər vermişdir. Onları təkcə ölkəmizdə deyil, bütün dünyada tanıyırlar. Xalqın azadlıq, müstəqillik uğrunda mübarizəsi isə tariximizin ən parlaq səhifələrini təşkil edir.
        Əsrlər boyu yağı düşmən doğma yurdumuzun barlı, bəhrəli torpaqlarına, tükənməyən sərvətlərinə göz dikmiş, igid oğullarımız, qeyrətli qızlarımız tikan olub onların gözünə batmışdır. igidlərimiz sinəsini Vətənə sipər edərək mənfur düşmənə meydan oxumuş, göz dağı çəkdirmişdir. Çox «mənəmmənəm » deyən hökmdarlar Azərbaycan iştahına düşərək bu torpağa hücum etmiş, lakin axırda qan içməkdən doymayan başlarını bu torpaqda qoymuşlar. Anamız Tomris bir qılınc zərbəsi iiə Keyxosrovun başını kəsəndə dünya heyran qaldı türk qadınının hünərinə, igidliyinə. Bəli, bu torpaq özünəlayiq igid oğullar, qızlar yetirib. Elə igidlər ki, əsrlər keçsə də onların adı xalqımızın daş yaddaşında əbədi iz buraxmış, gələcək nəsillərə örnək kimi xatirələrdə qalmışdır. Bu gün öz keçmişi ilə - Cavanşiri, Tomrisi, Babəki, Koroğlusu, Xətayisi, Cavad xanı, Xiyabanisi ilə və daha neçə-neçə igid oğlu, qızı ilə fəxr edir Azərbaycan.
        Bu torpaq həmişə dara düşəndə özünün igidlərinə arxalanıb. XX əsrin sonları da yurdumuzun başından acı külək kimi əsdi. İllər boyu bizə sığınaraq əziz tikəmizi yeyən nankor ermənilər rus hərb maşınına arxalanaraq qısqırdılmış itlər kimi Azərbaycanı sınağa çəkdi. Belə bir vaxtda yenə də yurdumuzun igid oğulları onun köməyinə gəldi. Bu savaş Azərbaycana neçə-neçə qəhrəman bəxş etdi və tarix sübut etdi ki, qəhrəman Azərbaycan oğulları həmişə Vətənə sadiqdirlər və onun yolunda canlarını qurban verməyə hazırdırlar.
        Azərbaycan mənim vətənimdir və mən bu diyarı ürəyim qədər sevirəm. Mən bu diyarın oğluyam və lazım gələrsə, canımı da, qanımı da Vətənə fəda etməyə hazıram.
Səndən hansı namərd əsirgəyər can?
Qoyaram başını ayaqlarına,
Ey ana torpağım! Ey Azərbaycan!"
"        Ana dili! Ana və dil kəlmələrinin ana dili söz birləşməsində ifadə etdikləri fikrin mahiyyətinə diqqət edək. Ana dili anamızın dili, hər bir insanı dünyaya gətirən müqəddəs bir varlığın dili, ayaqları altının hər bir kəsə behişt olduğu bir insanın dili, laylası ilə qanımıza, canımıza həyat sevgisi hopduran bir məxluqun dilidir. Doğma dilimiz. Soyumuzun, kökümüzün işlətdiyi dil... Bu dil Azərbaycan dilidir, Vətən dilidir.
        Doğrudan da, bu dil nə qədər müqəddəs, qüdrətli və əzəmətli, lətif və şairanədir!.. Çünki bu dil Nizamiləri, Nəsimiləri, Xətayiləri, Füzuliləri, Vaqifləri, Zakirləri, M.F.Axundovlan, N.Vəzirovları, Ə.Haqverdiyevləri, C.Məmmədquluzadələri, R.Rzaları və digər görkəmli ədib, yazıçı və alimləri yetişdirən şair təbiətli müdrik xalqımızın ən qiymətli sərvətidir. Onlar dilimizin təmizliyi və saflığı uğrunda həmişə mübarizə aparmış, onun qayğısına qalmışlar.
        Belə mütərəqqi ideyalı maarifçi-ziyalılarımızdan biri, publisist, yazıçıdramaturq Nəriman Nərimanov olmuşdur. O, bir sıra məqalələrində, eləcə də bəzi məruzə və çıxışlarında ana dilindən sonsuz məhəbbətlə, hərarətlə bəhs etmiş, onun müqəddəsliyini, əzəmətini dilə gətirmişdir. Görkəmli ədibin «Bu gün» adlı məqaləsində oxuyuruq: «Ana dili! Nə qədər rəfiq, nə qədər ali, qəlbi təlatümə gətirən bir kəlmə! Ana dili! Nə qədər möhtərəm, müqəddəs, nə qədər əzəmətli bir qüwə! Ana dili! Bir dil ki, mehriban bir vücud öz şəfqət və məhəbbətini sənə o dildə bəyan edibdir. Bir dil ki, sən hələ beşikdə ikən layla şəklində öz ahəng və lətafətini sənə eşitdirib, ruhunun ən dərin guşələrində nəqş bağlayıbdır».
        Əsl vətəndaşlıq qüruru ilə N.Nərimanovun ana dilimiz haqqında hələ keçən əsrin əvvəllərində xalqımıza söylədiyi mənalı fıkirlər öz mahiyyətini bu gün də saxlamaqda, dolğunluğu və təzəliyi, təsirliliyi ilə diqqətimizi cəlb etməkdədir.
        Ana dili bütün elmləri öyrənməyin açarıdır. Hazırda Azərbaycan dili Azərbaycan Respublikasının dövlət dilidir. Biz hər vasitə ilə ana dilimizin saflığını, təmizliyini, varlığını bütün əzəməti ilə qoruyub saxlamalı, onu daha da inkişaf etdirmək üçün əlimizdən gələni etməliyik."
"        «Mühacirəti bir yerə toplamağa səy ediniz, bu, mühümdür». Bu sözlər Azərbaycan mühacirətinin parlaq simalarından biri, istiqlal aşiqi, istedadlı yazıçı-publisist, naşir, tərcüməçi, tədqiqatçı Ceyhun Hacıbəylinin ölümündən üç gün əvvəl - 1962-ci ilin 19 oktyabrında yazdığı və Azərbaycan Xalq Cümhuriyyətinin sonuncu Daxili işlər naziri Mustafa Vəkiloğluna ünvanladığı məktubundan götürülmüşdür. Söz yox ki, mərhum Ceyhun bəy mühacirətin bir yerə toplanması dedikdə, dünya azərbaycanlılarının bir bayraq altında birləşməsini nəzərdə tutur, bunu mühüm bir vəzifə sayırdı.
        «Bizim hamımızın bir vətəni var. Bu, Azərbaycan dövlətidir. Azərbaycanlı hər yerdə yaşaya bilər, ancaq azərbaycanlılığını, öz dilini, dinini, milli adət-ənənələrini unutmamalıdır. Onun qəlbi daim doğma Azərbaycanla, müstəqil Azərbaycanla bir vurmalıdır».
        Azərbaycanın XX əsrin sonunda müstəqillik əldə etməsi xalqımızın ən böyük tarixi müvəffəqiyyəti oldu. Azərbaycanda 1989-cu ildən başlayan milli azadlıq hərəkatı xaricdə yaşayan və illər uzunu həsrətində qaldığımız bacıqardaşlarımız arasında da milli oyanış, milli özünüdərk hissləri yaratdı. Son dövrlərin ən böyük hadisəsi isə 2001-ci ilin noyabr ayında Azərbaycan tarixində ilk dəfə olaraq Bakıda keçirilən Dünya Azərbaycanlılarının I qurultayı oldu. Böyük ruh yüksəkliyi və təntənə ilə yadda qalan qurultay göstərdi ki, bu gün hər hansı bir ölkədə yaşamasından asılı olmayaraq, ürəyi Vətən eşqi ilə döyünən hər bir azərbaycanlı dövlət müstəqilliyimizi qorumağı və möhkəmləndirməyi özünə borc saymalı, kənarda bu diyarı şərəflə təmsil etməlidir. Qurultay onu da qeyd etdi ki, müstəqil Azərbaycan dövləti xaricdəki soydaşlarımızın hüquq və milli-mənəvi azadlıqlarını həmişə qoruyacaq və onları dəstəkləyəcəkdir.
        Dünya azərbaycanlıları müstəqil vətənimizin Dövlət rəmzləri olan bayrağımız, gerbimiz və himnimizlə fəxr edə bilərlər. Azərbaycan onların da əziz və sevimli vətənidir."
"Od ürəkli, od nəfəsli diyarımsan,
Ocağına canım qurban Azərbaycan!
Əzilsəm də əyilməyən vüqarımsan,
Bu çağına canım qurban Azərbaycan!
                                  (N.Həsənzadə)

        Ecazkar bir diyardan - Azərbaycandan, Odlar diyarımdan söz açmaq istəyirəm. Azərbaycan coğrafi addır. Bu ad bu ərazidə eradan çox-çox əvvəl yaşayan əhalinin əksəriyyətinin atəşpərəst olması ilə bağlıdır. Yəni bu ərazidə yaşayan əhali odu Allah sayırdılar, oda tapınırdılar. «Azər» - od, atəş deməkdir. «Azər» - ər kişi, ər oğlu, od qoruyan deməkdir.
        Azərbaycanı tanımaq, onun haqqında həqiqəti bilmək üçün bu torpağa, onun adamlarına dost gözü ilə baxmaq lazımdır.
        Azərbaycan! Sən odlardan, alovlardan keçib tarixə Odlar diyarı kimi düşdün.
         Hər uğurun gələcəyə bir yol açır,
Hər dost elə xoş niyyətin işıq saçır.
Hər millətə, hər məzhəbə isti, açıq,

       Odlar diyarım, tarixini xəyalımda canlandırarkən heyrətlənirəm. Cavanşirlər, Babəklər, Nəbilər, Mehtilər yadıma düşür. Bu gün onlardan heç də geridə qalmayan Mübarizlər, Fəridlər, Aqillər, Tofiqlər, Namiqlər öz adlarını tarixə qızıl hərflərlə yazdılar.
        Bu bərəkətli, səxavətli torpaq bir çox mütəfəkkirlərin, filosofların, alimlərin, şairlərin, memarların, musiqiçilərin, rəssamların beşiyidir. Zərdüşt bu torpaqda dünyaya göz açmışdır.
        Azərbaycan torpağı bəşəriyyətə Nizami, Xaqani, Bəhmənyar, Nəsimi, Xətayi, Füzuli, Nəsrəddin Tusi, V a q if... və b. dahilər bəxş etmişdir.
        Biz vətənin övladları, vətən oğluyuq. Vətən bizi qoynuna alıb bəsləyirsə, bizə oğul deyirsə, biz də bir oğul kimi onun qədrini bilməli, onun azadlığı və suverenliyi uğrunda canımızdan belə keçməyi bacarmalıyıq.
        Mən də bütün qəlbimlə Ana ocağa, Ata yurdum Azərbaycana - Odlar diyarına, bu müqəddəs torpağa bağlıyam, onun fərəhi mənim fərəhim, onun kədəri mənim kədərimdir.
        "
"        Vətən! Bu kəlmə təmiz ürəklər qədər safdır, pakdır, müqəddəsdir. Bu deyim sevənlərin gözləri tək safdır, təmizdir, aydan arı, sudan durudur. Bu söz ana südü kimi şirindir, ana qucağı qədər əziz, ana nəfəsi tək doğmadır.
        Vətən! Bu söz ilk dəfə kimin dilindən çıxıb, kimin dodaqlarından qopub?! Doğulub boya-başa çatdığımız torpaq, doğma yurd, doğma od-ocaq yeri barədə deyilən «vətən» kəlməsinin müqəddəsliyini zaman-zaman özümüz hiss etmişik, özümüz duymuşuq. Müqəddəs bir varlığa - anaya olan məhəbbətimizi ona da şamil etmişik, ona da ana demişik:
        Ana Vətən! Azərbaycan! Odlar yurdu! Odlar ölkəsi! Ürəyi alovlu, sinəsi günəşli doğma vətənim! Bütün qəlbimlə sevdiyim diyarım mənim!
  El bilir ki, sən mənimsən,
Yurdum, yuvam, məskənimsən
Anam, doğma vətənimsən.

        Azərbaycan! İgidlər, mübarizlər, qorxmazlar, atəş ürəklilər vətəni. Tarixlərdə izi qalan, sözü qalan «qoca Şərqin qapısı», Nizamilər, Nəsimilər, Füzulilər, Vurğunlar, Sabirlər, Üzeyirlər yetirən ana torpaq, sən nə qədər müqəddəssən, munissən, ülvisən, doğmasan.
        1918-ci ilin bir yaz günündə Azərbaycan torpağında istiqlal günəşi parladı - 28 May günəşi. Həmin gün Azərbaycanımızın dövlət müstəqilliyi elan olundu. Müstəqil dövlətimizin ilk hökumətini qurmaq Fətəli xan Xoyskiyə tapşırıldı. 1918-ci ilin iyununda Azərbaycan hökuməti Tiflisdən Gəncəyə, sentyabrın 15-də isə Bakıya köçürüldü. Təəssüf ki, Azərbaycan üzərində müstəqillik günəşinin parlaması yalnız 23 ay çəkdi. Rusiya imperiyasının Bakı neftinə olan marağı Azərbaycanın işğal edilərək «qırmızı imperiya»ya ilhaq olunmasına səbəb oldu.
        Yetmiş il imperiya əsarətində qaldıq. Böyük qardaş dediyimiz Rusiya sərvətlərimizə sahib, canımıza qənim çıxdı.
        Əzildik, amma şükürlər olsun ki, üzülmədik. Yetmiş ildən sonra, nəhayət ki, yenidən istiqlala qovuşaraq üçrəngli bayrağımızı başımız üzərinə qaldırdıq.
        Bu istiqlal və azadlıq bizə heç də ucuz başa gəlmədi. 20 Yanvar... Qarabağ... Xocalı... Nə qədər gözəl və qeyrətli oğlanlarımızı, erkək tinətli qızlarımızı itirdik. Nə qədər vətən övladı azadlığımızın şəhidi oldu, ölümü ilə ölümsüzlük qazandı. Doğma diyarımızın beşdən bir hissəsini Rusiyanın üzərimizə qısqırdığı erməni tapdağına verdik, bir milyon soydaşımız doğma yurdundan qovulub didərgin salındı.
        Əzilmişik, lakin sınmamışıq. Çox tezliklə Türk oğlu hayqıraraq ayağa qalxacaq, mənfur düşməndən tökülən günahsız qanların intiqamını alacaqdır. Biz həmin günlərin sorağı ilə bütün əzablara qatlanır, həmin anların qələbə yaşamı ilə, xalqımızın, müzəffər gücünə arxayın bir ümidlə nəfəs alırıq. İnanırıq ki, Azərbaycan xalqının başı üzərindəki azadlıq günəşi daha parlaq işıq saçaraq, gələcək nəsillərə ərməğan olacaqdır.
        "
"        Azərbaycan! Başımın tacı, qolumun gücü, gözümün nuru. Ana yurdum, doğma vətən! Vəsfinə nə qədər şeirlər yazılıb, nəğmələr bəstələnsə də yenə azdır, mənim ana vətənim, anamın vətəni Azərbaycan!
        Azad ölkənin vətəndaşı da azad olur. Bu gün mənim qəlbim qürurla döyünür, çünki azad və müstəqil bir məmləkətin azad vətəndaşı - azərbaycanlıyam.

        «Mən həmişə fəxr etmişəm, bu gün də fəxr edirəm ki, mən azərbaycaniıyam.»
                                                                                                     Heydər Əliyev

        Azad yurdum Azərbaycan! Sənin bu müstəqilliyin millətimin igid övladlarının qanı, canı hesabına əldə edildi. Odur ki, vətənimizi, onun suverenlik və müstəqilliyini daim əldə saxlamaq üçün əlimizdən gələnləri etməliyik. Azad və qüvvətli bir ölkəni yaşatmaq üçün onun işıqlı gələcəyinə inam hisslərimizi gücləndirib, bütün qüvvələrimizi səfərbər etməliyik.
  Sahibsiz olan bir vətənin batması haqdır,
Yolunda can qoysaq bu vətən batmayacaqdır.
Qəlbimizin nuru, ziyası, gözüdür vətən,
Bu vətən qələbə müjdəsi gözləyir bizdən.

        Vətənimizin gələcəyi, amalı və abadlığı biz vətəndaşlarının əlindədir. Vətənin güclü ordusu, yenilməz, qeyrətli əsgəri, mərd oğulları, düşünən beyini varsa o vətən basılmaz, məğlubolunmazdır.
        Bütün bu fikirlər məni «Azərbaycanın gələcəyini necə görürəm?» sualına cavab tapmağa, düşünməyə sövq edir. Bu gələcək biz yeniyetmə və gənclərin əlindədir. Biz aldığımız savad və təhsillə keçmişimizi öyrənib gələcəyimizi qurmalı və onu layiqincə yaşatmalıyıq. Bu sahədə mərhum Prezidentimiz Heydər Əliyev öz çıxış və məruzələrində gənclərimizə böyük dəstək olduğunu vurğulayırdı. O, deyirdi ki, bizim qüdrətli dövlətimiz var. Onun daha da inkişaf etməsi siz gənclərdən çox asılıdır. Ona görə də gənclər bir çox çətinliklərə baxmayaraq gərək təhsillənsinlər, savad və elmə yiyələnsinlər.
        Ulu öndərimiz Heydər Əliyev tərəfindən Azərbaycanımıza bəxş edilmiş tarixi perspektivi onun siyasi varisi olan möhtərəm prezidentimiz ilham Əliyev layiqincə davam və inkişaf etdirir.
        Ölkə başçısının apardığı daxili və xarici siyasət ölkəmizin daha işıqlı nurlu gələcəyindən xəbər verir."
        Vətən! Azadlıq! Azad olmayan vətəndə azad vətəndaş ola bilməz. Vətən azadlıq simvolu, müstəqillik rəmzidir. Azadlıq, müstəqillik isə tərəqqinin, inkişafın əsasıdır. Azadlıq nə verilmir, nə də satılmır. Onu hər bir xalq, hər bir millət öz qanı bahasına, igid oğul və qızlarının qanı və canı bahasına əldə edir.
        Vətənimiz Azərbaycan qəhrəmanlar yurdu, igidlər məskənidir. Bu torpağın Babək, Cavanşir, Koroğlu kimi qəhrəmanları, Mehdi Hüseynzadə, Gəray Əsədov, Həzi Aslanov kimi igid oğulları vardır. Bu igid cəngavərlər vətənin azadlığı, xalqın işıqlı gələcəyi naminə mübarizə aparmış, öz canlarını da bu yolda qurban verməkdən çəkinməmişlər. Onlar vətənin dünəni, bu günüdürlər, biz isə vətənin sabahıyıq. Lakin...
        Çox-çox təəssüflər olsun ki, bu gün qəhrəmanlarımızla öyünsək də özümüzün qəhrəmanlığımızla fəxr edə bilmirik. Koroğlular, Babəklər yurdu olan Azərbaycanın - vətənimizin iyirmi faiz torpağını yağılar işğal edib. Nə qədər soydaşımız şəhid olub, analar oğulsuz, övladlar atasız, gəlinlər ərsiz qalıb.
        Bu gün şəhid ruhları narahatdır, nigarandır və nə qədər ki, torpaqlarımız, dilbər guşəmiz Qarabağ alınmayıb, düşməndən qisasımızı almamışıq, onlar həmişə narahat, həmişə nigaran olacaqlar. Bu torpaqları biz almalıyıq. Qanımızla, canımızla. Mən inanıram ki, tezliklə, lap tezliklə gözlə! Qarabağımızı düşmən əsarətindən xilas edəcək, üçrəngli bayrağımızı Xankəndində ən hündür binanın zirvəsinə sancacağıq.
        Mən vətənimi bütün qəlbimlə sevirəm və onun uğrunda son damla qanıma qədər vuruşmağa hazıram. Sinəmdəki ürəyimdə sonsuz vətən məhəbbəti, yurd sevgisi vardır. Əgər bu ürək:
Vətənimçin lazım gəlsə,
Polad kimi gərilməsə,
Torpağına sərilməsə,
O heç mənə gərək deyil!"
"        Bayatı Azərbaycan şifahi xalq yaradıcılığının ən geniş yayılmış bir növüdür. Dörd misralıq bənddən ibarət bitkin şeir janrı olan bayatının hər misrası yeddi hecadan ibarət olur, əsas fikir isə son iki misrada ifadə olunur. Bayatının birinci, ikinci və dördüncü misraları öz aralarında qafiyələnir, üçüncü misra isə sərbəst olur. Bu şeir janrının ilk misraları çox vaxt «əziziyəm», «mən aşıq», «eləmi» sözləri ilə başlayır.
        Bayatıların mövzu dairəsi genişdir. Bu el nümunələrində xarici işğalçılara və yerli istismarçılara qarşı xalq nifrəti, doğma vətənə bağlılıq, yurd sevgisi, dostluq, sədaqət, halal zəhmətə bağlılıq, əməksevərlik və sair kimi tələb də insan hissləri sadə və aydın bir dillə ifadə olunur.
        Azərbaycan xalq bayatılarında daha çox vətənə, doğma torpağa məhəbbət hissi ifadə olunur, el-oba, yer-yurd sevgisi hər şeydən üstün tutulur:
  Əzizim vətən yaxşı,
Geyməyə kətan yaxşı.
Gəzməyə qərib ölkə,
Ölməyə vətən yaxşı.

  Günləri bir-bir sana,
Qoy verim bir sirr sana.
Birelm, birdə sənət
Xəzinədi insana.

        Dostluqda sədaqət, mərdlik, xeyirxahlıq və sair kimi cəhətlər də bayatılarda daha çox ifadə edilən müsbət əxlaqi keyfiyyətlərdir:
  Donu tik, üz ilməni,
Şanə tək düz ilməni.
Vəfalı dost yad olmaz,
Görməsə yüz il məni."
"        Müasir Azərbaycan poeziyasının görkəmli nümayəndəsi Bəxtiyar Vahabzadənin yaradıcılığında vətənpərvərlik və azadlıq mühüm yer tutur. Şairin poeziyası tariximizi unutdurmağa çalışanlara qarşı mübarizə poeziyasıdır. O, mübariz ruhlu şeirləri ilə alovlu bir natiq kimi xalqı yad təsirlərə uymamağa, milli və mənəvi dəyərləri qoruyub yaşatmağa çağırır. B.Vahabzadə həmçinin, ana dili mövzusunda çoxlu şeirlər yazmışdır. Şairin bu qəbildən olan əsərlərindən biri də «Latın dili» şeiridir. B.Vahabzadə «Latın dili» şeirini yüksək vətəndaşlıq mövqeyi ilə qələmə almışdır. Əsəri oxuyanda şairin ana dilinin dərin təəssübkeşi olduğu aydın hiss olunur. Ana dilini böyük məhəbbətlə sevən şair ona son dərəcə həssaslıqla yanaşır, dili yaşatmağı hər kəsin qeyrət məsələsi, vətəndaşlıq borcu kimi səciyyələndirir. Vətəndaş şairin qənaətinə görə, dil xalqın mövcudluğunu təsdiqləyən çox mühüm bir amildir.
        Burada ortaya belə bir sual çıxır. Nə idi şairin narahatlığına səbəb? Bu suala cavab vermək üçün B.Vahabzadənin «Latın dili» şeirini qələmə aldığı dövrün ictimai-siyasi şəraitinə nəzər salmaq gərəkdir. Müəllif bu şeiri 1967- ci ildə yazmışdır. Məlumdur ki, həmin vaxtlarda keçmiş SSRİ-nin tərkibinə daxil olan respublikalarda, o cümlədən də Azərbaycanda milli dillərin işlədilməsi dairəsi məhdudlaşdırılırdı. Ana laylası tək şirin Azərbaycan dilinin başı üstünü qara buludlar alması, təbii ki, qaynar təbiətli, vətənpərvər ruhlu şairi narahat etməyə bilməzdi. «Latın dili» şeiri əslində B.Vahabzadənin doğma dilin taleyi ilə bağlı bir həyəcan təbili idi. O, bu şeiri yazmaqla cəmiyyəti silkələyir, gəncləri öz dillərinin təəssübünü çəkməyə, onu yaşatmağa çağırırdı.
        Müəllif öz düşüncələrini, həyəcanlı hisslərini nəzərə çarpdırmaq üçün müxtəlif taleli dilləri müqayisə edir. Təzada bir baxın: Dil var ki, millət ölsə də, yaşayır. Bu, Latın dilidir.
  Hər sözündə dünya boyda yük daşıyır,
Latın dili!
Millət ölüb, dil yaşayır.
«Ana» deyən, «torpaq» deyən,
«Vətən» deyən yox bu dildə.
Ancaq yenə yaşar bu dil.

        - Mən azadam, mən xoşbəxtəm, - Deyir natiq yad dilində.
        Şair milləti olmayıb özü yaşayan Latın dilini alqışlayır, ancaq dilini qoraya bilməyən millətin halına acıyır. Müəllifin qənaətinə görə, «dili kasıb komalarda dustaq edilən» millətin müstəqilliyi, xoşbəxtliyi də tam deyildir. Şair sual edir:

«Mən azadam, müstəqiləm» sözlərini
Öz dilində deməyə də
ixtiyarın yoxsa əgər,
De kim sənə azad deyər?..

        B.Vahabzadə dilin yaşamasını onun işlədilməsində görür. Dil yüksək tribunalardan səslənmirsə, deməli, onu acı aqibət gözləyir, gec-tez tarix səhnəsindən çıxacaqdır.
        Bu müqayisədən sonra şair oxucuya ritorik sual verir: «Hansı dilə ölü deyək?». Sualın cavabında şairin oxucunu düşündürərək, ona aşılamaq istədiyi ideya belədir: «Vətən varkən, millət varkən, kiçik, yoxsul komalarda dustaq olan bir dil» ölüdür. Çünki o, insanlara xidmət göstərmir. Əksinə «xalqı ölən, özü qalan bir dil» canlıdır. Dildən istifadə olunursa, deməli, o yaşayır. Müəllifin qənaəti ibrətamizdir və cəmiyyət, dilin daşıyıcıları üçün bir çağırışdır. Hər kəs ana dilini yaşatmaq qayğısına qalmalıdır.
        Əsərdə müəllif ana dili haqqında düşüncələrini, hiss və həyəcanlarını, əsasən bədii suallar vasitəsilə çatdırmağa çalışmışdır. Şair bədii təsvir vasitələrinin bu növünü təsadüfən seçməmişdir. Bədii sual vətənpərvər, təəssübkeş şairin narahatlığını, oxucuya aşılamaq istədiyi ideyanı ifadə etmək üçün yaxşı vasitədir və şeirin ruhuna tam uyğun gəlir. Bədii suallar oxucunu düşündürür və onu düzgün nəticə çıxarmağa, ilk növbədə də onu ana dilini qorumağa və yaşatmağa istiqamətləndirir.
        Bu gün məmnunluqla deyə bilərik ki, sevimli şairimiz B.Vahabzadənin ana dilinin taleyi ilə bağlı narahatlığına səbəb olan amillər aradan qaldırılmışdır. Belə ki, ana dilimiz müstəqil Azərbaycan Respublikasının rəsmi dövlət dilidir. Dövlət idarələrində yazışmalar bu dildə aparılır, dilimiz ən yüksək tribunalardan səslənir. Bu isə hər birimizin qəlbini sevinc və iftixar hissi ilə doldurur, eyni zamanda bizim ana dilinə münasibətdə məsuliyyətimizi daha da artırır."
"        Mikayıl Rzaquluzadə həm uşaqların, həm də böyüklərin sevimli yazıçısıdır. Onun əsərləri hamı tərəfindən maraqla mütaliə edilir. «EI gücü», «Qaranquş yuvası», «Qu gölü», «Dəniz nağılı», «Yaz günəşi» kimi əsərlərin müəllifi olan M.Rzaquluzadə yaradıcılığı boyu tez-tez tarixi mövzulara müraciət etmişdir. Yazıçının oxucularda böyük vətənpərvərlik hissi oyadan əsərlərindən biri də «Babəkin andı» hekayəsidir.
        Hekayədə Vətən oğullarının yadellilərə qarşı apardıqları mübarizə ümumiləşdirilərək bədii şəkildə təsvir olunub. Biz əsərin baş qəhrəmanı Babəkin timsalında mərd, çətinliklərdən qorxmayan bir Vətən övladını görürük. Onun qəlbində mənsub olduğu xalqa böyük məhəbbət, torpağa möhkəm bağlılıq hissi var. O, ana yurdunu dərin məhəbbətlə sevir.
        Kasıb ailədə doğulub boya-başa çatan Babək hələ uşaq ikən həyatın hər üzünü görmüş, çətinliklərdən keçmişdir. Uşaqlıqdan zəhmətə qatlaşan Babəkdə erkən gənclik illərindən vətənə məhəbbət, xalqa istək, yadellilərə nifrət hissi baş qaldırmışdır. Hamı kimi Babəkin valideynləri də düşmənlərin zülmündən əziyyət çəkir, çox çalışsalar da, ailəni çətinliklə dolandırırdılar. Həmvətənlərinin ağır həyatı Babəkin qəlbini göynədir. O, haqsızlığa, zülmə, istibdada kəskin qəzəb bəsləyir və necə olursa olsun doğma torpağı yadellilərdən xilas etmək barədə düşünür. O, bu məqsədlə Cavidanın dəstəsinə daxil olur, dağlara çəkilərək düşmənlərə qarşı mübarizə aparmağa başlayır. Çox sevdiyi anasının yalvarışları da onu bu yoldan döndərə bilmir. Onun qərarı qətidir: həmvətənlərinə zülüm verən, yurdunun, var-dövlətini talayan işğalçıların ayağı bu torpaqlardan kəsilməlidir.
        Babəkin bacarığı və igidliyi onu Cavidanın gözündə yüksəldir, ona qarşı böyük inam yaradır. Çox keçmir ki, Cavidan döyüşlərin birində həlak olur. Onun yerini tutan sərkərdə Babək qılıncını başı üstünə qaldıraraq and içir:
        - Yer üzünün bütün nemətlərini, xəlifə sarayının zinətlərini, şah qəsrlərinin sərvətlərini yaradan bizik, qabarlı əllərimizdir.
        And içirəm Vətənimizin bağından fışqıran sönməz odlara, and içirəm dik başlı azad dağlarımız üzərində ucalan əbədi günəşə, ana yurdumuzun üfüqlərindən yad səsləri kəsilməyincə, bu qılınc qınına girməyəcəkdir!
        Babək andına axıradək sadiq qalır. O, qılıncını heç vaxt qınına qoymur, ömrünün sonuna qədər düşmənlərə qarşı mübarizə aparır.
        Babək xarici işğalçılara qarşı mübarizədə tək deyildir. Vətənin minlərlə igid övladı qılıncı başları üstünə qaldıraraq onun andına qoşulur. Xalqın gücünü təmsil edən azadlıq aşiqlərinin gec-tez qələbə çalacaqları labüddür.
        Biz indi Babək kimi ölməz qəhrəmanların qanından yoğrulmuş torpaqda yaşayırıq. Onların həyatı gənc nəsil üçün örnəkdir. Hər birimizin borcu qəhrəmanların öz qanları bahasına azad etdikləri torpağı göz bəbəyi kimi qorumaq, onu düşmən tapdağına verməməkdir."
        Ölkəmizdə geniş vüsət alan yol, nəqliyyat, su, kanalizasiya, təhsil, səhiyyə, elm, mədəniyyət, sosial sfera, rabitə-kommunikasiya, bank və digər sahələrdəki böyük inkişaf da məhz neft kapitalının hesabına reallaşır. Neft gəlirləri bütün insanların həyatında hiss olunmaqdadır.
        Prezident İ.ƏIiyev siyasətinin başlıca məqsədi nefti - «qara qızılı» insan kapitalına çevirməkdən ibarətdir. Siyasi və iqtisadi islahatlar nəticəsində Azərbaycan dünyada ən sürətlə inkişaf edən ölkəyə çevrilib. Məhz bütün nailiyyətlərin təməlində insan intellekti, zəkası və əməyi durur.
        Yeni neft strategiyası reallaşdıqca Azərbaycanın iqtisadi gücü daha da artacaq, respublikamız hər sahədə inkişaf edən, çiçəklənən ölkəyə çevriləcək."
        İnsana başucalığı gətirən, cəmiyyətdə ona hörmət qazandıran bir sıra fəzil keyfiyyətlər var. Kamillik də məhz belə keyfıyyətlərdəndir. Mütəfəkkir şair Nizami Gəncəvi hələ XII əsrdə söylədiyi
  Bir elmi öyrənmək istədikdə sən,
Çalış ki, hər şeyi kamil biləsən.
sözləri ilə insanları seçdikləri, talelərini bağladıqları sənətin sirlərini mükəmməl öyrənməyə çağırmışdır. Bir növ aforizmə çevrilən bu sözlərin daşıdığı məna bütün zamanlarda aktual olmuşdur. işini yaxşı bilən, əməlləri ilə xariqələr yaradan sənətkarlar həmişə sayılıb-seçilmişlər. Dilimizdə belə bir deyim var: «Əlləri qızıldır». Bu sözləri, adətən, müxtəlif materiallardan hamım valeh edən, başqalarına qeyri-adi görünən, möcüzə təsiri bağışlayan incilər yaradan insanlar haqqında deyirlər.
        Mən sizə taleyini bağladığı sahədə kamillik zirvəsinə yüksələrək təkcə öz adını deyil, doğma Vətənimiz Azərbaycanı da bütün dünyada şöhrətləndirən bir insan barəsində söhbət açmaq istəyirəm. Həmin insan xalçaçılıq rəssamı Kamil Əliyevdir. Xalçaçılıq sənətinin ən incə sirlərinə mükəmməl yiyələnən K.ƏIiyev çoxlu sayda bir-birindən gözəl xalçalar yaratmışdır. O öz sənətinin vurğunu idi, çalışırdı ki, araya-ərsəyə gətirdiyi xalçalarda hər ilmə öz yerində olsun, rənglər bir-birini tamamlasın. Buna görə də onun təxəyyülünün məhsulu olan xalçalarda yad təsir bağışlayan bircə naxışa da rast gəlməzsən. Bu xalçalara baxanda Azərbaycanın əsrarəngiz təbiəti göz önündə canlanır, çəmən çiçəklərinin, xalq yaradıcılığına xas süjetlərin, bəzək elementlərinin necə böyük məharətlə təsvir olunduğuna heyran qalırsan və qeyri-iradi olaraq pıçıldayırsan: Əhsən, bu gözəlliyi yaradana!
        Kamil Əliyev xalçaçılıq sənətinə bir sıra yeniliklər gətirmişdir. Onun süjetli və portret janrında yaratdığı xalçalar geniş şöhrət qazanıb. Böyük sənətkarın ulu öndərimiz Heydər Əliyevə, söz ustadları Nizamiyə, Füzuliyə, Şəhriyara həsr etdiyi xalçalar bu qəbildəndir.
        Başqa sahələrdə də seçdiyi sənətə dərin rəğbəti sayəsində ucalan, şan-şöhrətə çatan insanlar çox olmuşdur. Uzun illər boyu Bakıdakı Hacı Zeynalabdin Tağıyev adına Taxıl Məhsulları Kombinatının rəhbəri işləmiş Nadir Quliyevi respublikamızın hər guşəsində «Çörəkçi Nadir» kimi tanıyırdılar. Bu da səbəbsiz deyildi. O öz sənətini sevir və yüksək qiymətləndirirdi. Mən Nadir Quliyev haqqında yazılmış «Duz-çörəyi itirməzlər» kitabını mütaliə edəndə sənətə bağlılığın, onu mükəmməl öyrənməyin nə demək olduğunu bir daha dərk etdim. Müəllif yazır ki, Nadir Quliyevin rəhbərlik etdiyi müəssisədə bişirilən buğda çörəyi özünəməxsus ətri ilə fərqlənərmiş və bakılılar bu müəssisənin çörəyini almaq üçün mağazalarda uzun növbə gözləyərlərmiş... Nadir Quliyev sənətinə bağlılığını övladlarına da aşılaya bilib. Oğlu Bəsirət Quliyev də çörəkçidir və ənənələri uğurla davam etdirir.
        Mənim babam da öz sənətinin kamil bilicisi idi. O, inşaatçı idi, bütün ömrü boyu tikmişdi və şəhərimizi bəzəyən ayrı-ayrı daş incilərin arayaərsəyə gəlməsində çəkdiyi zəhmətlə fəxr edirdi. Babam tez-tez təkrarlayırdı. İnşaatçı ucaltdığı binalarla tarixdə öz izini qoyur. Buna görə də gərək zövqlə və keyfiyyətlə tikəsən. Mənim üçün onunla birlikdə Bakının küçələrini gəzmək çox maraqlı idi. O, gözəgəlimli binaların qarşısında mütləq ayaq saxlayar və onların fasadındakı memarlıq elementləri barədə bizə məlumat verərdi. Babamın öz peşəsi ilə bağlı maraqlı söhbətləri mənim daşyonma sənəti haqqında təsəvvürlərimi xeyli genişləndirib. Düşünürəm ki, öz sənətini sevən, onu kamil bilən ustalar olmasaydı, bu gün paytaxtımızın yaraşığı sayılan Qız qalası, Şirvanşahlar sarayı, İçərişəhərin qala divarlan, metronun «Nizami» stansiyası və bu kimi başqa daş incilər də yaranmazdı.
        Kamil sənətkarlar bir qayda olaraq seçdikləri sahələrdə gözəl nümunələr yaratmışlar və bununla da həm özləri ad-san qazanmış, həm də sənətlərini nüfuza mindirmiş, ona şöhrət gətirmişlər. Biz həyatda kiminsə adının yanında ayrı-ayrı sənət növlərini bildirən sözlər işlənməsi hallarına tez-tez rast gəlirik. Bu, təsadüfi deyil. İnsanlar öz peşələrini kamil bilən sənətkarları başqalarından fərqləndirmək üçün onlara sevimli sənətləri ilə bağlı təxəllüs seçirlər. Məsələn, ismayıllı rayonunun Lahıc qəsəbəsində çoxlarının bu qəbildən təxəllüsü var: Qalayçı Məmməd, dəmirçi Həsən, zərgər Zeynal və s.
        Ümumiyyətlə, sinif otağımızın səliqə-sahmanı çox yüksək səviyyədədir. Tavan, döşəmə, divarlar zövqlə rənglənib. On tərəfdə iri lövhə asılıb. Sinif otağımızın divarlarını Azərbaycanın məşhur şair və yazıçılarının əsərlərindən seçilmiş şeir nümunələri, hikmətli sözlər, aforizmlər bəzəyir. Sevimli şairimiz S.Vurğunun «Azərbaycan» şeiri bu qəbildəndir. «Qarabağı unutma!» plakatı isə giriş qapısı ilə üzbəüzdə asılıb. Biz hər dəfə sinfə daxil olanda sinəsi dağlı Şuşa qalasının fonunda yazılmış bu sözləri oxuyuruq. Hər dəfə bu plakata baxanda qeyri-ixtiyari olaraq düşünürük: Düşmən tapdağı altında qalan torpaqları xilas etmək bizim Vətən qarşısında ən müqəddəs borcumuzdur.
        Sinfimizdə 30 şagird təhsil alır. Hamı çox mehribandır. Oğlanlar və qızlar bir-biriləri ilə nəzakətlə davranırlar, sanki hamı bir ailənin üzvüdür. Bizi birləşdirən cəhətlər çoxdur. Çalışqanlı, müəllimlərə, böyüklərə hörmət göstərmək, çətin anlarda bir-birinə kömək əli uzatmaq sinfimizin bütün şagirdlərinə xas olan xüsusiyyətdir. Məsələn, sinif nümayəndəmiz Nəzakət olduqca məsuliyyətlidir, hamının qayğısına qalır. Mənimlə eyni parta arxasında oturan Pərvanə isə bir qədər təkəbbürlü olsa da, ürəyiyumşaqdır, dostcanlıdır. Əlbəttə, aramızda bir qədər nadinc xasiyyətli olanlar da var. Əli belə oğlandır. Ancaq o kifayət qədər təəssübkeşdir. Sinfın mənafeyi naminə hər çətinliyə dözməyə, əlindən gələn hər şeyi etməyə hazırdır...
        Sinif rəhbərimiz Bənövşə müəllimə haqqında isə ayrıca söhbət açmaq istəyirəm. O, məktəbimizin ən sayılıb-seçilən müəllimlərindəndir. Bənövşə müəllimə xoşxasiyyətliliyi, dərin biliyi ilə bütün şagirdlərin hörmətini qazanıb. Onunla bizim aramızda sıx ünsiyyət yaranıb, çətinliyimizi, problemlərimizi onunla bölüşürük. O isə hər şagirdlə öz dilində danışır, çətinliyə düşəndə, hansısa bir problemlə üzləşəndə bizə yardımçı olur.
        Sinfimiz məktəb miqyasında keçirilən tədbirlərdə, müxtəlif fənn olimpiadalarında fəal iştirak edir. Sonuncu olimpiadada sinifimizin altı nümayəndəsi yüksək nəticə göstərərək ümumrespublika olimpiadasında iştirak etmek hüququ qazandı. Sinif şagirdlərinin Novruz bayramı ərəfəsində birlikdə hazırladıqları tamaşa isə uzun müddət məktəbimizdə müzakirə mövzusu oldu. Hamı Nurunun, Səidin, Ləmanın, Sevincin oynadığı rolları təqlid etməyə çalışırdı.
        Biz birlikdə sinfimizin «İstedad» adlı divar qəzetini buraxırıq. Sinfin, demək olar ki, bütün şagirdləri bu qəzetin əməkdaşlarıdırlar. Qəzetin hər nömrəsində maraqlı məqalələr, istedadlı şagirdlərin yazdıqları kiçik həcmli hekayələr, şeirlər, lətifələr dərc olunur. Qəzetin «Bizim əlaçılar», «Təbiətsevərlər», «Yurdumuz, tariximiz», «Ana Vətən çağırır!» kimi rubrikaları var.
        Sinfimizin şagirdləri dərslərdə çalışqan və intizamlı olduqları kimi, yaxşı əylənməyi də bacarırlar. Biz bayramları, əlamətdar günləri hamılıqla bir yerdə keçirməyi xoşlayırıq. Belə günlərdə, adətən, şəhərin görməli yerlərini gəzintiyə çıxırıq. Ötən tətildə biz Bakının beşiyi sayılan içərişəhərdə olduq. Buradakı Qız qalası, Şirvanşahlar sarayı, məscid, hamam, karvansara kimi maddi-mədəniyyət abidələri çox heyrətamizdir. Dənizkənarı parkda birlikdə keçirdiyimiz anlar da xoş xatirə tək yaddaşımıza hopub... Beləliklə, sinfimiz mehriban ailəyə bənzəyir. Hər yerdə, hər zaman birlikdə olmaq bizim üçün ən böyük xoşbəxtlikdir. Bəzən biz gələcək barədə müzakirələr açırıq. Gələcəklə bağlı arzuları bölüşmək nə qədər xoş olsa da, məktəbi bitirib bir-birimizdən ayrılacağımızı düşünmək bir o qədər ağırdır. Nə gizlədim, bəzən ürəyimizdə şıltaq bir arzu baş qaldırır - istəyirik ki, zamanın anlarını dayandıraq. Ancaq bu mümkün deyil. Buna görə də daha artıq dərəcədə mehriban olmağa, sinfimizlə bağlı xoş xatirələrin sayını hər gün artırmağa çalışırıq..."
        Bakı milyonçusu Hacı Zeynalabdin Tağıyevin həyatı və fəaliyyəti xeyriyyəçiliyə ən yaxşı nümunədir. O, hələ sağlığında ikən «millət atası» titulunu qazanmışdı. Bu gün də onun adı hər yerdə «xeyirxahlıq» kəlməsi ilə qoşa çəkilir.
        H.Z.Tağıyevin doğum tarixi ayrı-ayrı mənbələrdə müxtəlif cür göstərilir. Bir çox mənbələrdə onun 1838-ci ildə anadan olduğu yazılır. Başqa mənbələrdə isə Hacının 1823-cü il yanvann 25-də İçərişəhərdə anadan olduğu və 1924-cü il sentyabrın 1-də Mərdəkandakı bağ evində vəfat etdiyi bildirilir. Kasıb ailədə dünyaya göz açan Hacının uşaqlığı çətin keçmişdir. Atası Tağı ailəsini başmaqçılıq etməklə dolandırırdı. Elə Zeynalabdinin özü də 15 yaşından etibarən işləyib çörək qazanmağa başlamışdır. Əwəlcə bənna yanında köməkçi işləyən Zeynalabdin, çox keçmir ki, bu sənətin sirlərini tam mənimsəyir. O, halal zəhməti ilə özünə müəyyən qədər vardövlət toplayır. Bir neçə ildən sonra uzaqgörən Zeynalabdin torpaq almaq qərarına^ gəlir və öz niyyətini həyata keçirir. O, 1873-cü ildə alın təri ilə qazandığı pulla dövlətdən torpaq sahəsi alaraq burada neft quyulan qazmağa başlayır. Hacı iki il yenə sərasər zəhmət çəkir, gecə-gündüz işləyir, fəqət ruhdan düşmür, niyyətindən dönmür. Nəhayət, tale bu genişqəlbli, əməksevər insanın üzünə gülür - quyulardan neft fontan vurur. Beləliklə, kasıb Zeynalabdin əməksevərliyi, qənaətcilliyi və uzaqgörənliyi sayəsində milyonçu olur.
        Lakin H.Z.Tağıyev milyonçu olduqdan, əli sərvətə çatdıqdan sonra da keçmiş həyatını unutmur, özünü xalqdan ayırmır. Əksinə taleyindən razılıq edir ki, həyatda savab işlər görməyə maddi imkanı vardır. O, həyatının mənasını ətrafındakı kasıb insanlara əl tutmaqda, var-dövlətinin müəyyən hissəsini xalqının inkişafına, maariflənməsinə sərf etməkdə, gözəl binalar tikdirməkdə görürdü. H.Z.Tağıyev yazırdı: «Bütün işlərimlə yanaşı, fikrimzikrim xalqımı xoşbəxtliyə, işıqlı gələcəyə, tərəqqiyə çatdırmaqdır. Məqsədə yetmək üçün çoxlu məktəb açmaq lazımdır. Çoxlu kitab, məcmuə və qəzet çap etdirib hər yerə - uzaq şəhər və kəndlərimizə göndərilməlidir». Bu sözlər heç bir institut qurtarmayan, heç bir diplom almayan Hacının nə qədər tərəqqipərvər, nə qədər işıqlı bir insan olduğunu təsdiqləyir. Belə mütərəqqi ideyalarla, xoş arzularla yaşayan H.Z.Tağıyev çoxlu xeyirxah əməllər sahibidir. O, xalqı üçün, ələlxüsus da həmvətənlərinin maariflənməsi naminə əlindən gələn heç nəyi əsirgəməmişdir.
        Böyük xeyriyyəçi hər il öz pulu ilə 20 azərbaycanlı tələbəni müxtəlif universitetlərə təhsil almağa göndərmiş, Qafqazda dörd məktəbin maliyyə xərclərini çəkmişdir. O, Mərdəkanda 50 şagirdlik məktəb tikdirmiş, 1901-ci ildə Bakıda qız məktəbinin açılmasına 5 milyon qızıl pul sərmayə qoymuş, 1919-cu ildə Azərbaycan Dövlət Darülfünunun (indiki Bakı Dövlət Universiteti) açılmasına maddi yardım göstərmiş, Bakıda ilk teatr tikdirmişdir. Bundan başqa, o, Azərbaycan dilində kitablar nəşr etdirmiş və həmin kitablan uşaqlara pulsuz paylatdırmışdır. Hacı həmçinin, 25-dək qəzetin və jumalın nəşrinə də himayəçilik etmişdir. Böyük xeyriyyəçinin savab əməllərindən biri də onun şəxsi vəsaiti hesabına Bakıya Şollar su kəmərini çəkdirməsi olmuşdur. Bu kəmər indi də paytaxtımızın içməli suya olan tələbatının ödənilməsində mühüm rol oynayır. Bakı şəhərinin küçələrini bəzəyən bir çox binalar da Hacının yadigarıdır. Onun əsl memarlıq nümunəsi olan şəxsi mülkündə isə hazırda Azərbaycanın Tarix Muzeyi yerləşir.
        H.Z.Tağıyevin savab əməllərinin siyahısı çox uzundur. O özündən sonra zəngin irs qoyub getmişdir. Hacını bu xeyirxah işlərə sövq edən isə xalqına olan böyük məhəbbəti idi. O, millətinin imzasını imzalar içində görmək istəyirdi.
        Yaxşılıq itmir, deyiblər. indi böyük xeyriyyəçinin adı qəlblərdə yaşayır, xalqımız onun xatirəsini uca tutur, insanlar onu həmişə minnətdarlıq hissi ilə yada salırlar. Bakıda və respublikanın rayonlarında ayrı-ayrı yaşayış məntəqələrinə, küçələrə, təhsil ocaqlarına, fabriklərə H.Z.Tağıyevin adı verilmiş, böyük xeyriyyəçinin şərəfinə nüfuzlu mükafatlar, xeyriyyə fondları, diplomlar təsis edilmişdir."
"(S.Vurğun)
        Müharibə dağıntı, fəlakət, ölkələrin inkişafdan qalması deməkdir. Döyüş meydanında atılan güllələr ölüm saçır, günahsız insanlann, bizim əzizlərimizin həyatına son qoyur. Buna görə də mən müharibələrə, silaha nifrət edirəm. Arzum budur ki, başımızın üstündə tüstü yox, aydın səma olsun, göy üzündə döyüş təyyarələri, qırıcı raketlər yox, sülh göyərçinləri uçsun...
        Fəqət mənim gənclik taleyimə müharibə yazılıb. Neçə illərdir ki, məmləkətimiz tarixin sərt sınağı ilə üz-üzə dayanıb. Bədnam qonşulanmız ermənilər tərəfindən 1988-ci ildən bəri zorla sürükləndiyimiz Dağlıq Qarabağ müharibəsi candan-qandan əziz sandığımız gözəl Vətənimizə bir sıra məhrumiyyətlər gətirib, xalqımız çox böyük çətinliklərlə üzləşib. Düşmən ordusu xarici havadarlannın köməyi ilə ərazilərimizin 20 faizini işğal edib, əzəli Azərbaycan torpaqları olan Ermənistandan, Dağlıq Qarabağdan və onun ətrafındakı bölgələrdən bir milyondan artıq soydaşımız doğma ev-eşiklərindən didərgin salınıb. İndi onlar ağır qaçqınlıq taleyi yaşayırlar. Elan olunmamış bu müharibə 20 min həmvətənlimizin həyatına son qoyub, 10 min soydaşımız müxtəlif dərəcəli əlillik qazanıb. İşğal altında qalan kəndlərin, şəhərlərin, mədəniyyət abidələrinin dağıdılaraq yerləyeksan edilməsini, təbii sərvətlərimizin talanmasını da bura əlavə etsək, ermənilərin məmləkətimizə qarşı başladıqları müharibənin acı fəsadlarının, rnəruz qaldığımız itkilərin miqyası barədə konkret təsəwür yaranar.
        Bunlar yalnız elan olunmamış son müharibənin gətirdiyi fəlakətlərdir. Tarixə nəzər saldıqda isə biz bədnam qonşularımızın törətdikləri başqa qanlı hadisələrin şahidi oluruq. Ermənilər tarix boyu Azərbaycana qarşı həmişə düşmən mövqeyi tutmuş, indiki Ermənistan adlanan ərazidə etnik təmizləmə siyasəti yürüdərək azərbaycanlıları son nəfərədək bu torpaqlardan zorla qovmuşlar. Onlar tərəfindən ötən yüzilliyin 1905-1907, 1918-1920, 1937-1940, 1948-1953-cü illərində xalqımıza qarşı əsl soyqırım məqsədli deportasiya siyasəti həyata keçirilmişdir.
        Xalqı belə acı tale yaşayan, zaman-zaman haqsızlıqla üzləşən, torpaq itirən bir məmləkətin övladı tarixin ədalətsizliklərinə biganə qala bilərmi? Tez-tez özüm-özümü sual-cavaba tuturam: yurdumuz yağmalanıb, xain düşmən əcdadlarımızın ruhu dolaşan, qəbirləri uyuyan torpaqlarımızda at oynadır. Belə vəziyyətdə bizim yer üzündə arxayın gəzməyə mənəvi haqqımız varmı? Əsla!
  Bilsin ana torpaq, eşitsin Vətən!

        Böyük şairimiz Səməd Vurğunun «Vətən keşiyində» şeirindən götürülən yuxarıdakı misralar sanki bu gün üçün yazılıb. Yurd yerlərimizin - Göyçənin, Zəngəzurun, Ağrıdağın həsrəti içimizdə qövr edir, bizi yandırıbyaxır. Nə qədər ki, musiqimizin beşiyi Şuşaya əlimiz, ünümüz çatmır, nə qədər ki, təbiətin incisi Kəlbəcər, igidlər məskəni Laçın, Qubadlı, Ağdam düşmən tapdağındadır yatağımıza qor dolacaq, yuxumuz ərşə çəkiləcək. Nə qədər ki, bir gecənin içində 800 nəfər soydaşımızın həyatına amansızcasına son qoyan Xocalı faciəsinin qisası alınmayıb, nə qədər ki, əli xalqımızın qanına batan köçəryanlar, balayanlar, aqanbekyanlar sağdırlar, törətdikləri cinayətlərə görə layiqli cəzalarına çatmayıblar, nə qədər ki, Xankəndində üçrəngli bayrağımız dalğalanmır, mən Vətənimin, xalqımın qarşısında özümü borclu sanacağam.
        Belə düşünən tək mən deyiləm. Həmyaşıdlarım, dostlarım arasında bu əqidə ilə yaşayanlar çox, lap çoxdur. Biz bilirik ki, ermənilər Dağlıq Qarabağı, onun ətrafındakı bölgələri xarici havadarlarının köməyi ilə qeyribərabər döyüşlərdə işğal altına almağa müvəffəq olmuşlar. Bu ədalətsizlik nə qədər çəkəcək? «Qisas qiyamətə qalmaz» deyib babalarımız. Xalqımızın iradəsini düşmənə göstərmək, onu vurub sərhədlərimizdən kənara at-maq vaxtı yetişib. Bu çətin, fəqət şərəfli missiyanı bizim nəsil yerinə yetirəcəkdir."
"        Adətən, söhbət gənclikdən düşdükdə göz önündə gələcək canlanır. Biz gənclər Vətənin sabahının, gələcəyinin qurucularıyıq. Vətənin sabahının işıqlı, gələcəyinin parlaq olması bu gün ölkədə fıziki və mənəvi cəhətdən sağlam, dünyada gedən prosesləri qavraya bilən, müasir texnologiyalarla işləməyi bacaran, əqidəli gənclərin yetişməsindən çox asılıdır.
        Müstəqil Azərbaycan gənclər ölkəsi hesab olunur. Respublikamızın əhalisinin yarıdan çoxunu gənclər, yeniyetmələr və uşaqlar təşkil edir. Buna görə də ölkəmizdə böyüməkdə olan nəsil hər cür qayğı ilə əhatə olunub, dövlət tərəfindən gənclərin asudə vaxtlarının təşkilinə, fiziki və peşə hazırlığına, mədəni səviyyələrinin yüksəldilməsinə hərtərəfli qayğı göstərilir. 1994-cü ildə ölkəmizdə ümummilli liderimiz Heydər Əliyevin təşəbbüsü ilə Gənclər və İdman Nazirliyi yaradılmış, bununla da gənclər siyasəti dövlət siyasəti səviyyəsinə yüksəldilmişdir. Gənclər siyasətini həyata keçirən belə bir nazirliyin yaradılması respublikamızda böyük qüvvə olan gənclərin təşkilatlanmasında, onların potensialından müstəqil Azərbaycanın mənafeyi naminə səmərəli istifadə olunmasında mühüm amilə çevrilmişdir. Nazirliyin xətti ilə ölkəmizdə milli-mənəvi dəyərlərin qorunması, gənclərin ideya tərbiyəsinin möhkəmləndirilməsi, onların xalqımızın ən yaxşı ənənələri ruhunda formalaşmaları, müasir bəşəri dəyərlərə yiyələnmələri üçün məqsədyönlü tədbirlər həyata keçirilir.
        Dövlətimizin ölkədə təhsil sisteminin yeniləşməsinə göstərdiyi qayğı barədə ayrıca söhbət açmaq gərəkdir. Mütəfəkkir insanlar təhsilsiz cəmiyyəti qaranlıq tunelə bənzətmişlər. XXI əsrdə isə tələb başqadır. İndi adi təhsillə kifayətlənmək mümkün deyil. Buna görə də dövlətimiz təhsil sahəsində siyasəti belə müəyyənləşdirib: respublikanın iqtisadi potensialı insan potensialına çevrilməlidir. Son illərdə ölkəmizdə məktəb tikintisinin vüsət alması, məktəblərin maddi-texniki bazasının möhkəmləndirilməsi, dərsliklərin uşaqlara pulsuz paylanması və başqa belə tədbirlər təhsilə dövlət qayğısının ifadəsidir.
        Ölkədə gənclərlə işin mühüm bir istiqamətini hərbi-vətənpərvərlik mövzusunun geniş surətdə təbliğ olunması təşkil edir. Bu da respublikamızın qonşu Ermənistanla müharibə şəraitində olması, torpaqlarımızın 20 faizinin işğal altında qalması, bir milyon soydaşımızın dədə-baba torpaqlarından qaçqın düşməsi ilə bağlıdır. Gənclərin devizi belədir. Biz gec-tez torpaqlarımızı düşmən tapdağından azad etməliyik! Böyüməkdə olan nəslin hərbi-vətənpərvərlik tərbiyəsinə diqqəti artırmaq, şagirdləri hərbi-idman oyunlarına geniş cəlb etmək məqsədilə hər il məktəblilər arasında «Şahin», «Marş, irəli», «Vətənin müdafıəsinə hazıram», «Cəsurlar» kimi hərbi-idman oyunları təşkil edilir.
        1996-cı ildə Azərbaycan gənclərinin həyatında əlamətdar hadisə baş verdi. Həmin il fevralın 2-də Bakı şəhərində respublika gənclərinin I Forumu təşkil olundu. Azərbaycan gənclərinin ən fəal hissəsinin qatıldığı forumda iştirakçılar arzularını bildirdilər, ölkənin ictimai-siyasi həyatında fəal surətdə iştirak etmək arzulannı dilə gətirdilər. 1997-ci ildən etibarən gənclərin I Forumunun keçirildiyi 2 fevral ölkəmizdə Gənclər Günü kimi qeyd olunur. Bu, müstəqil Azərbaycanın sabahının qurucuları üçün çox əziz, əlamətdar bir gündür.
        Ölkəmizdə gənclərlə aparılan məqsədyönlü iş öz bəhrəsini verməkdədir. Respublika gənclərinin II Forumunda vurğulandığı kimi, artıq Azərbaycan gəncləri təşkilatlanıb, birləşib, cəmiyyətdə öz yerlərini tutub və müstəqil Azərbaycanın inkişaf etməsi üçün lazımi işlər görürlər. Belə ki, bu gün Azərbaycan gəncləri müxtəlif dövlət orqanlarında, icra strukturlannda geniş təmsil olunur, özəl bölmədə uğurlar qazanır, mükəmməl təhsil almağa böyük maraq göstərirlər. Müstəqil respublikamızın ordu quruculuğunda gənclərin rolu əvəzsizdir. Onlar Vətən qarşısında borclarını ləyaqətlə yerinə yetirmək üçün həvəslə orduya xidmətə gedir, hərbi texnikanın sirlərinə mükəmməl yiyələnirlər. Bütün bunlar müstəqil Azərbaycanın sabahına nikbin baxmağa əsas verir."
"Bir kərə yüksələn, bir daha enməz
Dalğalan bayrağım, ucal bayrağım!
Səninlə fəxr edir türkün birliyi,
Dalğalan bayrağım, ucal bayrağım!

        Müstəqil yaşamaq, taleyinin sahibi olmaq, öz dövlətini qurmaq hər bir xalqın arzusudur. Azərbaycan xalqı da hər zaman bu istəklə yaşamışdır. Tarixdə müxtəlif zamanlarda fərqli adlar altında müstəqil Azərbaycan dövlətləri mövcud olmuşdur.
        Azərbaycan Respublikasının mərhum Prezidenti Heydər Əliyevin «Azərbaycan Xalq Cümhuriyyətinin 80 illiyinin keçirilməsi haqqında» 30 yanvar 1998-ci il tarixli sərəncamında deyildiyi kimi «Azərbaycan Cümhuriyyətinə ölkənin daxilində və xaricində yaranmış gərgin və mürəkkəb ictimai-siyasi şəraitdə fəaliyyət göstərmişdir. Bu dövlətin qısa müddətdə həyata keçirdiyi tədbirlər xalqımızın tarixində böyük iz qoymuşdur. Milliyyətindən, siyasi, dini mənsubiyyətindən, cinsindən asılı olmayaraq, bütün vətəndaşlara bərabər hüquqlar verilməsi, dövlət sərhədlərinin müəyyən olunması, Azərbaycan dövlətçilik atributlarının qəbul edilməsi, ana dilinin dövlət dili elan olunması Azərbaycanın gələcək müstəqilliyi üçün möhkəm zəmin yaratmışdır. Demokratik dövlət quruculuğu, iqtisadiyyat, mədəniyyət, təhsil, hərbi quruculuq sahəsində atılmış addımlar Azərbaycan Xalq Cümhuriyyətinin 23 aylıq fəaliyyətini əks etdirən istiqamətlərdir.»
        Məhz yenilməz olan bu üçrəngli bayrağımız həmin dövlətin bariz nümunəsidir.
  Bayrağımızda üç rəng vardır,
Üç rəngi də iftixardır.
Böyük əhəmiyyətin vardır,
Mənim üçrəngli bayrağım.

        Müstəqil Azərbaycanımızın atributlarından olan üçrəngli bayrağımıza sevgi və məhəbbət rəmzi olaraq ölkə başçısı Ilham Əliyev cənablarının 17 noyabr 2009-cu il sərəncamına əsasən hər il noyabrın 9-u Azərbaycanda Dövlət Bayrağı günü kimi qeyd edilir."
"        Dəniz sahilində fəxrlə dayanırsan. Səni bizim bütün xalq, mənim Bakımı salamlayır.
        Doğma şəhərə sevgi - ətrafımızdakı hər şeyə, nəfəs aldığımız havaya, bizi əhatə edən gözəl insanlara sevgidir. Mən Bakıda doğulub böyümüşəm, buna görə də mənim yaşadığım şəhər mənim üçün belə qiymətlidir. Uşaqlıqda böyüdüyün və qalan ömrünü yaşayacağın doğma şəhəri sevməmək olmaz.
        Bakı Xəzər dənizinin ən mühüm limanıdır. Bakı öz coğrafi mövqeyi sayəsində Abşeronun baş şəhərinə çevrilib. Bakının təbiəti valehedicidir. Hər səhər Xəzər dənizinin zümrüd ləpələri onun sahilini incə sığallayır. Günəş öz şəfəqləri ilə bütün şəhərə saçdıqda, doğma paytaxtımız qızılı nura bürünür. Təbiət öz nemətlərini bu zəngin torpağa əsirgəmədən vermişdir. Şəhərin başlıca sərvəti onun yeraltı yataqlarıdır. Bu barədə qədim yunan coğrafiyaçısı Strabon belə yazmışdır. Bu torpağın təkindəki gizli quyu yataqlarında daldalanmış, özünügizlətmiş ecazkar qaynar yağ - neft idi. Bu günlərdə Bakının neft mədənləri bütün dünyada məşhurdur. Azərbaycan nefti emal edilərək ondan dərmandan tutmuş, benzinə qədər yüzlərlə qiymətli məhsul alınır.
        Heyranedici dəbdəbəli memarlıq abidələri öz gözəlliyi ilə adamı heyrətə salır. Daş həqiqətən möcüzələrin yaradıldığı tikinti materialı kimi qədim Abşeron ustalarının əlində əsas tikinti məmulatı olmuşdur. Bu möcüzələrdən biri də Şirvanşahlar saray kompleksidir. Köhnə Bakıda qədim arxitektura abidəsi əsrlər boyu davam gətirmiş Qız qalasıdır. Bakıda Nizami muzeyi, Elmlər Akademiyası, Opera və balet teatrı, Azərbaycan xalçaçılıq muzeyi və digər çoxlu yeni binalar da inşa edilib. Bakı buxtası boyunca bir neçə kilometr uzanan sahilyanı Milli park bizim digər möcüzələrdəndir. Onun yaşıllıq və fontanları, orada dincələn minlərlə insanı bərk istilərdən qoruyur. Hündür təpəliyi örtən Dağüstü parkdan baxanda Bakı buxtasının və bütün şəhərin canlı mənzərəsi görünür. Bakı ən gözəl şəhərlərdən biri kimi, son illərdə inkişaf edir və yenidən yaranır. Yeni tikililər əvvəlki Bakının sərhədlərini çoxdan aşıb və köhnə məhəllələrin görünüşünü tanınmaz hala gətirib. Yeni tikililərə, kafelərə, maqazinlərə, mehmanxanalara, kinoteatr və saysız fontanlara baxanda Azərbaycan xalqının rahatlığı üçün nələr edildiyinə bir daha əmin olursan. ibrətamiz keçmişinə diqqət yetirəndə, şan-şərəfli bu gününə və gələcəyinə baxanda Bakını sevməyə bilməzsən.
        Mən öz şəhərimi qiymətləndirirəm və onunla fəxr edirəm. ö z şəhərim haqqında danışanda mən sevinclə, yüksəklərə qalxaraq, fəxr hissi keçirirəm. Mən böyüyəndə mütləq doğma şəhərimizin çiçəklənməsi yolunda, öz töhfəmi əsirgəməyəcəyəm."
"        İ.Qolbax yazırdı: «insanlara xoşbəxtlik bəxş etmək, dünyada xoşbəxt olmaq üçün ən doğru yoldur». Yaxşılıq və xoşbəxtlik müxtəlif anlamlardır. İnsan ağıllı nəsihət verərkən, kiməsə yardım əli uzadarkən xoşbəxt olur. Biz xoşbəxt yaşamaq üçün yaradılmışıq, salamat mənzildə yaşamaq üçün, səyahətlər etmək üçün, gündə işə gedib gəlmək üçün, xeyirxah işlər görmək üçün və s. Lakin, bir çox hallarda biz bunun əksinin şahidi oluruq: insanlar bir-birilə müharibə edir, bir-birinin qanını içir və s. Əgər dünya xoşbəxt və sakit olarsa, onda insan da xeyirxah olacaqdır. Bizim başımız üzərində açıq və aydın mavi səma, yaz və payızda çiçəklənir və gözəlləşir, dərsə gedirik və bilik əldə edirik. Bu artıq bizim üçün xoşbəxtlik deməkdir. Amma kobudluq və mənəviyyatsızlıq bizi məyuslaşdırır. Hər addımbaşı ixtilaflar. Belə şəraitdə insanlar xoşbəxt ola bilərmi? Yox. Qarabağ müharibəsi bizim həyatımızı dəyişdirmişdir. 800 minə yaxın qaçqın evsiz qalaraq, çadırlarda məskunlaşmalı oldu. Qaçqınlara humanitar yardım göstərilmişdir. Bizlərdən hər biri bu insanlara yaxşılıq etməlidir. Bir çox hallarda insanlar biri-birinin kədərinə şərik olmurlar. Mən istəməzdim ki, təbii fəlakətlər, daşqınlar, müharibələr olsun. Gözəllik və yaxşılıq dünyanı xilas edəcək. Bunu dahi insanlar belə söyləmişlər. Yanğınsöndürən işləyən, olduqca xeyirxah bir insan haqqında söhbət açmaq istəyirəm. Bir dəfə onu çoxmərtəbəli evin damından özünü atmaq istəyən bir adamı oradan xilas etmək üçün çağırırlar. Suiqəsdçi düz divarın kənarında dayanırmış. Xilaskar, artıq köhnəlmiş və çürük bir nərdivanla onun yanına qalxır. Bir saatdan çox danışdıqdan sonra hər şey öz qaydasına düşür.
        Yanğınsöndürən öz ürəyinin xeyirxahlığı gücünə həmin insanı inandıra bilmişdir ki, özünü öldürmək böyük günah sayılır və bunu yalnız zəif insanlar edir.
        Mən öz imkanım daxilində insanlara kömək edirəm. Bir kəs isə sevinc içində, uğur qazanan və problemləri həll olunmuş gördükdə, mən ürəkdən sevinirəm. Həqiqətən də başqasının sevincinə sevinmək, böyük xoşbəxtçilikdir."
"        Dünya mürəkkəbdir, çox mürəkkəb - bunlar nə vaxtsa əvvəllər məşhur olan mahnının sözləridir. Bu həqiqətən də belədir. Biz cəmiyyətdə müxtəlif insanların əhatəsində yaşayırıq. Hərənin bir fikri, ideyası, milləti və dini var. Ona görə də onların əməllərini - yaxşı və pisə ayırmaq olar. Xeyirxahlıq çox böyük məfhumdur, bura ürəyiaçıqlıq, sevgi, minnətdarlıq və.s aiddir. Bizə xeyirxahlığı ilk dəfə uşaqlıqda oyuncaqlarımızla oynarkən açıqlayırlar. Məktəb illərində isə müəllimlər bizə sinif yoldaşlarımıza, müəllimlərimizə və ümumən ətrafdakılara qarşı xeyirxah olmağı aşılayırdılar.
        Mən öz dostum Gülməmmədin xeyirxahlığı haqqında danışmaq istərdim. Bir dəfə mən onunla velosipedlə balıq ovuna getdim. Hava çox isti olduğundan susuzluq bizi narahat edirdi, yolun uzaqlığını nəzərə alıb suya qənaət edirdik. Biz lazımi qədər balıq tutduq və artıq evə qayıdarkən, mən təsadüfən öz balıq olan qabımı dənizə aşırdım. Bu məni məyus etdi. Qızmar günün altında bütün günü çalışmağım hədər getdi. Mənim məyusluğumu görən dostum, öz zənbilinin hamısını mənə uzatdı. Çox məmnun oldum, biz balığı yarı böldük. Hərə öz evinə yollandı, ikimiz də sevinc içində idik. Mən sevinirdim ki, bu cür yaxşı dostum var, Gülməmməd isə öz dostunu yarı yolda qoymadığına görə şad idi. Növbəti dəfə hər şey tamam tərsinə olan bilər və onda mən Gülməmmədə kömək edərəm.
        Həyatda sevinc, kədər və hətta, məyusluq dəqiqələri olur. Hər hansı çətin və problemli məsələdə insanlar bizim köməyimizə çatır. İstərdim ki, bütün insanlar xeyirxahlıq əhvali-ruhiyyəsində tərbiyə alsın və savab əməllər edərək ətrafdakılara sevinc bəxş etsin."
"        İnsanda xarakterin formalaşması, onun ətraf aləmlə ilk təmasından başlayır. insanların bir-birilə qarşılıqlı münasibətləri, ürəyiaçıqlıq, məsuliyyət, məhəbbət, minnətdarlıq kimi xüsusiyyətlər, bütün dövrlərdə yazılmamış qanun kimi öz təşəkkülünü tapmışdır. Amma biz bilirik ki, tamamilə ürəyiaçıq, ya da tam qəddar insan yoxdur. İnsanda həmişə bu və ya digər xüsusiyyətlər cəmlənmişdir. Xeyirlə şər bir-birilə daima növbələşərək bizi ömür boyu izləyir. Əgər nəzərə alsaq ki, xarakter, maraqlar, planlar, dünyagörüş və bacarıqlar elə insanların öz sayı qədərdir, onda məlum olar ki, xeyir şərlə daima mübarizədədir. Həyatda hansısa məqsədə istiqamətlənərkən insan özündən asılı olmayaraq özü-özünə qiymət verir.
        Həyatda yaşadığı məqsədə görə onun özünə verdiyi yüksək və ya aşağı qiyməti müəyyən etmək olar. Əgər insan bütün material dəyərləri ələ keçirmək istəyirsə, deməli, özünə də elə həmin səviyyədə də qiymət verir. Amma insan, digərlərinə yaxşılığı, xəstəlik zamanı iztirabların yüngülləşdirilməsində kömək və.s bu kimi müsbət hisslərlə yüklənibsə bu insan özünü insanlığı səviyyəsində qiymətləndirir. O, özünə, insana layiq addımlarla addımlayır. Axı, yalnız həyatı vacib addımlar həyat yolunda inamla irəliləməyə və həyatı ləyaqətlə yaşamağa kömək edir.
        Heç kəs səhv etməkdən sığortalanmayıb. Amma həyat məqsədinin səhv seçilməsi ən böyük tale yönümlü səhvdir.
        Yeni vəzifədə ola bilmirsənsə məyus olursan, öz kolleksiyan üçün yeni marka ala bilmirsənsə - məyusluq, kiminsə avtomobili daha gözəldir - yenə də məyusluq, özü də necə. Maddi dəyərlərin və ya karyera artımının öz həyatı məqsədi hesab edən insanlar daha çox məyus olur, hər şeyi itirmək təhlükəsi ilə üzləşirlər. öz yaxşılığı ilə sevinən insan nəyi itirmək təhlükəsindədir? Yaxşılığın təkcə həyati prinsip olaraq ağıl tərəfindən diktə ilə deyil, ürəkdən gəlməsi çox vacibdir.
        Məhz bu səbəbdən əsas həyat məqsədi, təkcə şəxsi uğur və inkişaf olmamalıdır. O, öz ölkəsinə, insanlara, yaşadığı şəhərə sevgi ilə yoğrulmuş, xeyirxah işlərlə xidmət edəcək olmalıdır. Çünki biz insanlar arasında yaşayırıq və bizim taleyimiz məhz onlarla sıx əlaqədədir. Hər bir insan digər insanın maraqlarını nəzərə almalıdır. Ona hörmət etməli, qayğı ilə yanaşmalıdır. İndividualistlər - yəni o insanlar ki, yalnız özlərini düşünürlər - çox cəmiyyət daim çətinliklər və bəlalarla dolu olacaq. Təbii ki, insan ürəyi geniş, xeyirxah və qayğıkeş olmalıdır. Kimdəsə bu hisslər artıq paslanıbsa, o, gərək tezliklə özü ilə mübarizə aparsın və özünü islah etsin. Çünki cəmiyyətdə baş verən bir çox hadisələr, bumeranq tək insanın özünə qayıdır. Bütün bu çətinliklərdən çıxdıqdan sonra, cəmiyyətimiz kamil bir cəmiyyətə çevriləcəkdir."
        Bakı şəhərində abidələrlə yanaşı, inşa edilmiş bir çox zavod və fabriklər var. Bu tüstü buraxan uzun borulu zavod və fabriklər, abidələrlə müqayisədə elə də estetik gözəllik bəxş etməsələr də, onlar müasir Bakının ayrılmaz hissəsini təşkil edirlər.
        Bakı şəhərində neft sənayesi sürətlə inkişaf edir. Güclü küləklər vaxtı dənizin üzərində neft layları görsənir, bu da ki, öz növbəsində ekologiya üçün çox təhlükəlidir. Bakı böyük sənaye şəhəridir. Zaman geçdikcə, dünya ictimaiyyəti ekoloji problemlərə çox fikir verir və bununla bağlı dünyada bir çox ziyan verən sənaye müəssisələri bağlanır və ya yeni iş rejiminə keçir. Eləcə də Bakı şəhərində, ictimaiyyətin tələbi ilə bir neçə zərərli müəssisələr bağlanmışdır.
        Sənaye müəssisələri, abidələr və yaşayış binalarından əlavə, Bakıda çoxlu sayda tədris və mədəniyyət mərkəzləri vardır.
        Bakı - çox orijinal bir şəhərdir. O, dünyanın heç bir şəhərinə bənzəmir. Yalnız Neapol şəhərinin dəniz sahili Bakı şəhərinə çox oxşayır. Bakı, geniş Bakı buxtasının cənub yamacında amfiteatr şəklində yer almışdır. Dənizin sahilindən küçə və binalar, yarusbayarus ucalır. Bakı şəhərinin ayrılmaz simvolu olan neft buruqları, mavi dənizin fonunda Bakını təkraredilməz fonda göstərir. Bakı şəhəri gecə vaxtı daha da qəşəngləşir, sahil boyu uzanan bulvar işıqları ilə, dənizdə üzən və sahildə lövbər salan gəmilərin işıqları, birlikdə xüsusi əsrarəngiz gözəllik verir.
        Bakı iri elmi və mədəni mərkəzdir. Burada hər il minlərlə gənc mütəxəssis dərs alır, bundan əlavə şəhərimizdə çoxlu sayda əcnəbi tələbələr müxtəlif elmlərin sirlərinə yiyələnirlər. Şəhərdə çoxlu sayda kitabxana, teatr və muzeylər vardır.
        Bakının küçə və meydanları canlı tarix nümunələridir. Şəhərin küçələrindən bir dəfə keçməklə böyük şəhərin intensiv ritmi, o an hiss olunur, Bakı - güclü sənaye şəhəri və şanlı ənənələrə malik olan geniş iri mədəniyyət mərkəzidir."
        Qarabağ. Azərbaycanın ən görməli və gözəl guşələrindən biri siyasətçilərin və ayrı-ayn daşnakların fitnəsi nəticəsində geniş hərbi əməliyyatlar ərazisinə çevrildi.
        Şuşa - qədim Azərbaycan şəhəri, mədəniyyət və tarix beşiyi, görkəmli şairlər və bəstəkarlar diyarıdır. Təəssüf ki, Şuşa ermənilər tərəfindən 1992- ci il 8 may tarixində işğal olunmuşdur. Evlər və bağlar yandırılmış, tarixi abidələr məhv edilmiş, kəndlərin və qəsəbələrin tarixi adları yer üzündən silinmişdir.
        Ağdam, Laçın, Xocalı və digər yaşayış məntəqələri vəhşicəsinə işğala məruz qalmışdır.
        Qarabağ - sağalmayan və ağrılı bir yaradır, hər bir azərbaycanlının qəm yeridir. Şairlər və bəstəkarlar diyarı adlandırılan gözəl diyar, mahnılarda «cənnət-məkan» adı verilən qədim Şuşa artıq neçə illərdir xalqdan və Vətəndən uzaq, yad əllərə düşmüşdür.
        Neçə illər keçsə də belə, Şuşanın və digər yaşayış məntəqələrin qaytarılması məsələsi həll olunmamış qalır. Doğma diyardan və eveşiklərindən məhrum olmuş şəhər sakinləri çadırlarda və digər müvəqqəti yaşayış məntəqələrində yaşayaraq, tezliklə qayıtmaq arzusundadırlar. işğal olunmuş ərazilərdə yaşayış məntəqələrinin və mədəniyyət ocaqlarının tarixi adları dəyişdirilmiş və qondarma erməni adları verilmişdir. Demək olar ki, bütün səviyyələrdə Qarabağ münaqişəsinin həlli barədə danışıqlar aparılmışdır. Hər gün biz doğma Qarabağ haqqında qəzet və jurnal səhifələrindən oxuyur, televizorda o günlərin dəhşətli kadrlarını görürük.
        Dünya yeni əsrə və yeni minilliyə qədəm qoymuşdur. Biz, XXI əsrdə yaşayan nəsil, ata-babalanmızın etdiyi əməlləri davam etdirib, vətənimizi daha da çiçəkləndirməliyik. Tezliklə bizim diyarda sülh bərqərar edilməli və ya düşmənlər torpaqlarımızdan hərb gücünə qovulmalıdır.
        Dahi ispan rəssamı Paulo Pikkaso yazırdı: «Müharibə - millətlər və xalqlar arasında mühakimənin ən dəhşətli yoludur, və bununla da həm hakimi, həm də müttəhimi məhvə sürükləyir».
        Müharibədə qaliblər və ya məğlublar olmur, müharibə ilə tərəqqi və inkişaf əldə edilmir. Bu gün biz hamımız gələcəyə görə cavabdehik. Biz gərək bu müharibəni başa vuraq və doğma Qarabağı Azərbaycana qaytaraq."
"        Biliyin, elmin insan həyatında tutduğu yerin məna və əhəmiyyəti haqqında hələ XII əsrin dahi şairi N. Gəncəvi yazırdı:
  Qüwət elmdədir, başqa cür heç kəs
Heç kəsə üstünlük eyləyə bilməz.

        Biz elmi-texniki tərəqqinin çox vüsət alıb tüğyan etdiyi bir əsrdə yaşayırıq. Bu belə bir əsrdir ki, cəmiyyətimizin onun iqtisadi, mədəni, mənəvi inkişafı elm və biliklə xarakterizə olunur.
        Təhsil və bilik insan həyatında aparıcı rol oynayan ən vacib amillərdəndir. Belə ki, bilik insanın güclü, qüdrətli, müdrik bir şəxsiyyət kimi yetişməsində bir vasitədir. Elm, təhsil eyni zamanda dünya və aləmi, onun əsrarəngiz çalarlarını dərk edib duymaq üçün bir vasitədir. Belə ki, bizi əhatə edən aləm elmin, təhsilin və müasir texnikanın uğurlu nailiyyətlərinə əsaslanır.
        Bunlar bizi əhatə edən, bizim gündəlik istifadə edib bəhrələndiyimiz - televizor, kompyuter, radio və müxtəlif adda olan saysız-hesabsız elektrik avadanlıqlardır.
        Elmsiz, təhsilsiz bir insan yolunu azmış kor bir səyyaha bənzər ki, kiçik bir çuxur onu məhv edər.
        Elm və bilik insan həyatını mənalandıran, onu zənginləşdirən işıqlı bir yoldur. Odur ki, həyat və güzəranımızı daha mənalı etmək, səmərəli yaşamaq üçün daha çox təhsilə, savada yiyələnməliyik.
        Mən IX sinifdə oxuyuram. Hər zaman ailəmizdə təhsildən, bilikdən söhbət gedərkən böyüklərim mənə daha çox oxumaq, təhsillənmək, dərin biliyə sahib olmağı tövsiyə edirlər. Babam isə deyir ki, təhsil, savad, yiyələndiyin sənət hər bir şəxsin daşınmaz əmlakıdır., özününküdür. Onun bəhrəsi, barı sənin öz əlindədir. Nə qədər istəsən onu zənginləşdirə bilərsən.
        Savadlı, təhsilli insanla ünsiyyət qurarkən heç yorulmursan. Əksinə onun söhbətindən bir rahatlıq, sakitlik duyursan. Müsahibindən bəzən heç oxumadığın, eşitmədiyin tarixi faktlar, gözəl kəlamlar eşidirsən. Bunlar insan ruhunu qidalandırır, rahatladır. Bilik insanı güclü edir. Çünki bilikli insan həm də ziyalı olur. Ona görə ki, belə insanlar yaşadığı cəmiyyətin bütün keyfıyyətlərini, mənsub olduğu millətin zəngin mənəvi dəyərlərini, tarixi şəxsiyyətlərini tanıyır, dilini, dinini təbliğ edir. Bu cür insanlar eyni zamanda yaşadığı müasir cəmiyyətin nail olduğu texnologiyanın, müasir avadanlıqların və onlarla davranış mədəniyyətinə də sahiblənirlər.
        Bilikli insan hərtərəfli olduğu üçün hər hansı bir çətin vəziyyətdən çox asanlıqla çıxa bilir. Belə insanlar ziyalılığın göstəricisi kimi güclü ünsiyyət bacarığına da yiyələnmiş olur. Belə ki, dili, ünsiyyəti güclü olan insan malik olduğu bilik və bacarığını daha rahat, başa düşüləcək tərzdə ifadə etmək qabiliyyətindədir. Budur ziyalılıq.
        Elmin mənbəyi evimizdən, bağçadan və məktəbdən başlanır. Elm öyrənmək böyük zəhmət, qabiliyyət və zaman tələb edir. Bu işdə bilikli, dünyagörüşlü, milli dəyərlərimizi ifadə edən müasir texnikaya, onun nailiyyətlərinə yiyələnmiş vətənpərvər, fədakar müəllimlərimiz böyük rol oynayır.
        İndi dünya ölkələrinə inteqrasiyası vacib olduğu, intellekt savaşı getdiyi zamandır.
        Torpaqlarımızın işğaldan azad edilməsi millətimizin azad, firavan yaşaması üçün bütün bilik və bacarıqlara yiyələnən vətəndaşlarımıza böyük ehtiyac vardır. Çünki elmi biliklərə malik bir ölkənin gücü, qüdrəti böyük olar.
        Bilikdən güclü bir qüwə yoxdur, biliklə silahlanan insan məğlubedilməzdir.
        Dahi şairimiz N.Gəncəvi alimin rütbəsinin ən uca rütbə olduğunu belə ifadə etmişdir.
  Qüvvət elmdədir, başqa cür heç kəs
Heç kəsə üstünlük eyləyə bilməz!
Hər uca rütbədən biliniz fəqət,
"        Bilik xəzinədir. Elm, bilik o qədər həzz mənbəyidir ki, o insana hər şeyi, hətta fiziki iztirabı, necə qocaldığını belə unutdura bilər.
        Öyrənilməsi lazım olanlar həddindən artıq çox, insan həyatı isə olduqca qısadır. Biliksiz həyat həyat deyil. O adam məharətlidir ki, çox əziyyət çəkmədən elmə yiyələnir. Çox şeyi başqalarından öyrənir, hamının müdrikliyindən və qabiliyyətindən bəhrələnir. Yaşayaraq əldə edilən bilik daş üzərinə həkk edilmiş yazıdır.
        Biz elmi-texniki tərəqqi əsrində yaşayırıq. Bu əsr elə bir əsrdir ki, bu zamanda cəmiyyətin inkişaf templəri, onun iqtisadi inkişafı birbaşa olaraq bilik və elmdən asılıdır.
        Bilik bir gücdür. Elm öyrənmək böyük bir zəhmətdir. J.J.Russo demişdir: «Döyüşdə silah lazım olduğu kimi, həyatda da bilik lazımdır.»
Qüvvət elmdədir, başqa cür heç kəs,
Heç kəsə üstünlük eyləyə bilməz.
Hər uca zirvədən bilin ki, fəqət
Alimin rütbəsi ucadır əlbət.

        Məncə, hər kəs var-dövlət, daş-qaş əvəzinə bilik yığsa daha zəngin və güclü olar. Çünki ən qiymətli daş-qaşı salıb itirərsən, var-dövlət tükənər, lakin biliyi heç kəs səndən ala bilməz. Biliyini artırdıqca daha güclü və qüvvətli olarsan. Bir ərəb atalar sözündə deyildiyi kimi, «Bilikli adamın bir günü nadan adamın bütün ömrünə bərabərdir.»
        Həqiqətən də, bilik qaranlıq yollarda insana işıq bəxş edən bir çıraqdır.
        Gənclikdə günü hədər keçirmək olmaz. Çalışıb gənclikdə daha çox oxumaq, bilik əldə etmək lazımdır ki, gənclikdə qazanılan bilik qocalıqda müdriklik deməkdir. Bilik insana insanlıq, özünü əvəzsiz müstəqil varlıq olaraq təsdiq etmək üçün gərəkdir. insanlıq tələbi insanı vətənə sevgi üstə kökləyir.
        Biz gərək elmi biliklərimizi daha dərindən mənimsəyək ki, öz peşəmizin güclü mütəxəssisinə çevrilək, çünki respublikamızın rifahı bizim əlimizdədir.
        «Bilik - başa tac, var-dövlət boyuna boyunduruqdur» atalar sözü ilə yazımı bitirirəm və bütün gənclərimizin bəzəyinin daş-qaş, var-dövlət yox, bilik olmasını arzulayıram."
"Bilikdən güclü bir qüwə yoxdur:
        Bilik insanın və cəmiyyətin həyatında mühüm bir rol oynayır. Əbəs yerə sentyabrın birini bilik günü kimi təyin etməmişlər. Biliksiz cəmiyyət deqradasiyaya məruz qalır, inkişaf etmək əvəzinə geriləyir və məhvə düçar olur. Hal-hazırda XXI əsrdə biz kompyutersiz, internetsiz, müasir tibbi ləvazimatsız keçinə bilmərik. Bunlar olmasaydı kosmik gəmiləri düzəltmək, ürək və gözlərdə əməliyyat aparmaq mümkün olmazdı.
        Yüksəksürətli qatarlarda, gözəl metroda, ağıllı və bilikli insanların sayəsində meydana çıxmışdır. Bilik və müdriklik hər zaman yanaşı addımlayırlar. Yüksək ali savada malik olan insan hər zaman müdrik məsləhət verər və müdrikcəsinə hərəkət edər.
        Mənən elə gəlir ki, bilik və müdriklik insanın zinətidir.
        Stanislav Fyodorov, Paşa Qəlbinur kimi məşhur oftamoloqlar minlərlə xəstəyə görmə qabiliyyətlərini qaytarmışlar. Buna görə onların pasiyentləri hər zaman onlara minnətdardırlar. Onlar öz əməlləri ilə ölkələrini tanıtmışlar və çoxlu oftamoloq yetişdirmişlər. Belə insanlar bəşəriyyətə kifayət qədir xeyir gətirən insanlardır.
        Məşhur konstruktor S.Korolyov öz ağlı və bilikləri ilə kosmik gəmi yaratdı. O, gecə və gündüz yorulmaq bilmədən çalışırdı. Onun gəmisində ilk uçan insan, ilk kosmonavt Yuri Qaqarin oldu.
        Həmçinin öz elmi, bilikləri və müdrikliyi ilə insanlara xeyir gətirən məşhur həkimlər - kardioloq Renat Akçurin və David Debeyki də var.
        Həkim cərrah Topçubaşov yüzlərlə insanı əməliyyat edərək onları yenidən həyata qaytarmışdı.
        Elm öyrənməkdə gərək çox inadlı və qətiyyətli insan olmaq lazımdır, çünki biliksiz yaşamaq mümkün deyil.
        Vaxt gələcək Yer kürəsində müharibələr bitəcək, nüvə silahları, kimyəvi bombalar (bunlarda insan zəkasının məhsuludur) məhv ediləcək və bütün vasitələr bəşəriyyətin xeyrinə istifadə ediləcək. Hər şey kompyuterləşdiriləcək. Bu ki, çox möhtəşəm bir şeydir! Təsəvvür edin, kompyuterlə məktub yazmaq, imtahan vermək.
        Peyğəmbərimiz Həzrət Məhəmməd (s) buyurmuşdur ki, elm öyrənin və hətta, Çində belə olsa elmin dalınca gedin. Biz gərək elmi biliklərimizi daha dərindən mənimsəyək ki, öz peşəmizin güclü mütəxəssisinə çevrilək, çünki respublikamızın gələcək rifahı bizim əlimizdədir.
        Burada N.Nekrasovun müəllimlər haqqında söylədiklərini yada salmaq çox yaxşı olardı: «Xeyirxahlıq, əbədiyyət və bilik əkin». Mən öz müəllimlərimin hamısına onların zəhmətinə görə, verdikləri biliklərə görə çox minnətdaram. Bilik vermək heç zaman asan bir məsələ olmayıb. Bu iş insandan çox əziyyət istəyən, güclü iradə, oturmaq qabiliyyəti və məqsədə çatmaq qətiyyəti tələb edən şərəfli bir peşədir.
        Mən müdrikliklə dolu ağıllı insanlarla, xüsusən yaşlı kəsimlə söhbətləşməyi çox sevirəm. Ürəyiniz istəyən mövzularda onlarla söhbətləşmək olar. Anarın yazdığı «Mənim Kitabi-Dədə Qorqudumw kitabının baş qəhrəmanlarından biri də müdrik Qorqudun özü idi. Bütün insanların hamısı müdrik məsləhətlər almaq üçün məhz onun yanına gəlirlər. O hər zaman bütün insanları, məxsusilə xanlan sülalələr arası müharibəni dayandırmağa və ümumi düşmən əleyhinə birləşməyə çağırırdı. Beləliklə, bilik və müdriklik insanı bəzəyir.
        Biz gərək M.Qorkinin verdiyi məsləhətlərə riayət edək. O, deyirdi: «Hər zaman oxumaq, hər şeyi bilmək üçün nə qədər çox bilsən bir o qədər güclü olarsan.»"
"Nə isə bilməyib öyrənmək istəyirsənsə ondan utanma,
Bilməyib öyrənmək istəmirsənsə, bundan utanmaq lazımdır.
(Nəsir Xosrov)
        Bizim həyatımız elə qurulub ki, hələ uşaq çağlarından qoca vaxtlarımıza qədər hər gün yeni bir bilgi əldə edirik. Əlifbanın ilk hərflərini öyrənən bir uşaq artıq hecalamağa başlayır, sonra isə söz qurmağa çalışır. Tədricən zaman keçdikcə onun dünya görüşü genişlənir. Artıq birinci sinifə gedən uşaq müəlliminin köməyi vasitəsi ilə elmlər aləminə addım-addım irəliləyir. Müxtəlif məktəb dərslərini öyrənərək uşaq inkişaf edir.
        Lakin əldə etdiyimiz bilik və məlumatlar bununla yekunlaşmır, biz əlavə olaraq kitablardan, jurnallardan, televiziya verilişlərindən də yeni bilgilər qazanırıq. Insanların yeni bilgilər əldə etmək istəyi müxtəlif tamaşaları, sərgiləri və muzey ekskursiyalarını maraqlı edir. Bu cür tədbirlərdən biz çoxlu maraqlı və mənalı bilgilər əldə edirik. Lakin bunlarla yanaşı, müasir zamanda ən mütərəqqi məlumat mənbəyi kompyuterdir, daha doğrusunu desək kompyuter vasitəsi ilə daxil olduğumuz internet aləmidir. Bu möcüzəvi aləmdən ürəyiniz istəyən bilgini əldə etmək mümkündür. Halbuki, bu aləmi yaradan insan oğludur. Görəsən bütün nəzərdə tutduğunu yekun nəticəyə çatdırmaq üçün nə qədər biliyə malik olmalısan? Demək ki, kompyuter proqramları sahəsində çalışan insan çoxlu kitab oxuyub və hər zaman kamilliyə doğru irəliləyirdi. Yəqin ki, bütün bu kitablar nəinki texniki, həmçinin bədii kitablar olublar, çünki hazırlanan proqramlar dəqiqliklə işlənmişdir.
        Müəllimlərimiz bizi hələ məktəb illərində xeyirli və lazımlı məlumatlarla maraqlandırırdılar. Biz buna görə öz müəllimlərimizə çox minnətdarıq və bildirmək istəyirəm ki, bu barədə bir müdrik insanın söylədiyi fikir mənim çox xoşuma gəlir: «Müəlliminə əbədiyyən minnətdar ol. O, səndən kamil bir insan yetişdirmişdir».
        Məktəbi bitirəndən sonra biz daha böyük və daha ağıllı olacayıq. Bir çox şeyə biz artıq yetkin insan kimi baxacayıq. Bizim təfəkkür tərzimiz daha da ciddiləşəcək. Hələ qədim zamanlarda böyük alim Hiloni deyirdi:
  «Müdrik insan öz əməlləri ilə tanınanda,
Onun müdrikliyinin dəyəri də artacaq».

        Biliyə və elmə can atmayan insanı cahil insan adlandırırlar. Belə bir insanla bir yerdə olmaq çox maraqsızdır və həddindən artıq darıxdırıcıdır. Ona görə geniş surətdə elmə, biliyə yiyələnmək və irəliləmək lazımdır. Bizim elmimiz və bildiklərimiz bizim gələcəyimizdir. Hər bir insan müdrik və dahi insan Nizaminin söylədiklərinə gərək əməl etsin:
  «Bir eim öyrənmək istədikdə sən,
Çalış ki, hər şeyi kamil biləsən,
Kamil bir palançı olsa da insan,
Yaxşıdır yarımçıq papaqçılıqdan»."

"        Biz elmi-texniki tərəqqinin inqilabı əsrində yaşayırıq. Bu əsr elə bir əsrdir ki, bu zamanda cəmiyyətin inkişaf templəri, onun iqtisadi inkişafı bir başa olaraq bilik və elmdən asılıdır.
        Bilik bir gücdür.
        Bu ifadəni biz tez-tez eşidirik və bu ifadənin mənası ildən-ilə daha da güclənir.
        Hər birimizin həyatında elə bir an olub ki, ilk dəfə olaraq bir əlimizdə gül dəstəsi, digər əlimizdə isə çanta məktəbə oxuyub-öyrənməyə gəlmişik. Biz məktəbdən bilik aləminə ilk addımımızı atırıq. Zaman keçdikcə biz həyatımızı nəyə sərf etdiyimizi daha da dərindən dərk edirik və onun əhəmiyyətini anlayırıq.
        Elm öyrənmək böyük bir zəhmətdir. Və bu zəhmətin bütün nəticələri çox mühüm dərəcədə bir başa olaraq insanın zəhmətkeşliyindən və qabiliyyətlərindən asılıdır.
        Bu dünyada heç də hər şey asanlıqla əldə olunmur, məhz elə bu səbəbdən bəşər məktəb, orta ixtisas təhsil müəssisələri, texnikumlar, institutlar, litseylər, peşə məktəbləri və digər təhsil məktəbləri kimi lazımi ictimai müəssisələr tikir. Bəşəriyyətin uzun əsrlərdən bəri gələn təcrübəsi göstərir ki, ciddi fundamental bilgilərin əldə edilməsi üçün güclü təşfiq tələbə və ya şagirdin ətraf mühitində olan kollektivi və bu kollektivdə axırıncı olmamaq istəyidir.
        Hələ qədim zamanlarda olimpiyada və universiyadalar təşkil olunurdu. Bu qəbildən olan yarışlarda tələbə və şagirdlər özlərinin üstün bilik və qabiliyyətlərini nümayiş etdirirdilər.
        Fundamental və dəyərli bilgilərin əldə edilməsindən danışarkən əsas amillərdən biri olan müəllim əməyindən danışmamaq olmur. Ən qədim zamanlardan bu günə kimi bu peşə ən şərəfli peşələrdən biri kimi olaraq qalır. Xüsusi istedadlı şagirdlər olduğu kimi, eyni ilə xüsusi istedadlı qabiliyyətli müəllimlər də var. Belə müəllimlərin hüzurunda həm krallar, həm şahənşahlar, həm hersoq və vəzirlər, həm də kasıblar başlarını əyirdilər.
        Müasir elm və tərəqqi elə bir səviyyəyə gəlib çatmışdır ki, nə orta məktəb, nə də ali məktəb insana onun həyatının axırına kimi bütün bilik və elmi verə bilmir. Məhz buna görə biz hər bir yerdə müxtəlif yaşlarda insanlar görürük ki, onlar əllərində kitab, dərslik və ya da konspektlər vasitəsi ilə öz bilik və elmlərini artırırlar. Müxtəlif peşə mütəxəssisləri üçün xüsusi institutlar vardır ki, orada onlar təkmilləşdirmə kursları keçirlər. Yazıçı və şair, konstruktor və ya alim olmaq üçün geniş bilgilərə malik olmaq lazımdır.
        Bütün bunların hamısının təməlində əlbəttə ki, məktəbdə bizə verilən əsas fundamental elmlərin bünövrəsini mənimsəmək durur. Bütün kompleks elmlər öyrənilməsə o zaman insanın hər hansısa bir sahədə ciddi yaradıcılıq keyfiyyətlətini nümayiş etdirməsi və çalışması qeyri mümkündür."
        İdman mənim həyatımın ayrılmaz bir hissəsidir. Hər səhər, ilin bütün günləri mən səhər gimnastikası edirəm. Demək olar ki, hər gün mənim məşqlərim olur. Yayda mən üzgüçülük və avarçəkmə ilə məşğul oluram. Həmçinin, yay tətillərində biz yürüşlərə gedirik. Mən, adətən qış tətillərini kənddə keçirirəm, orada xizək sürür, konki ilə sürüşürəm. Həmçinin, mən yüngül atletika ilə də məşğul oluram. Mənim sinif yoldaşlarım arasında müxtəlif idman növləri populyardır. Mənim dostlarımın hamısı cürbəcür idmanla məşğul olur: su polosu, gimnastika, at çapma, güləş, qılınc oynatma, ağır atletika, boks, futbol, basketbol və s. Bizim məktəbdə yaxşı idman komandaları formalaşmış və müxtəlif adda yarışlar təşkil olunur. Bizim məktəbin oğlanları futbol xəstəsidirlər. Oğlanlar futbol oynayır, qızlar isə onlara azarkeşlik edirlər. Bizim məktəbin komandalarının iştirak etdiyi yarışları qızlar heç vaxt unutmur və daima onlara azarkeşlik etmək, dəstək vermək üçün orada iştirak edirlər.
        İndi bir neçə söz bizim bədən tərbiyəsi dərslərimiz haqqında demək istərdim. Hava soyuq olduqda idman dərsləri içəridə, məktəbimizin idman zalında keçirilir. Biz müxtəlif oyunlar oynayırıq, adətən, basketbol və ya futbol. Bundan əlavə, biz dərsin bir hissəsini gimnastikaya həsr edirik.
"        Mən musiqini xoşlayıram və mənim fikrimcə, insanlar onsuz yaşaya bilməzlər. Səhər dərsə getməmişdən qabaq mən çox vaxt musiqiyə qulaq asıram. Biz musiqini çox yerdə eşidə bilirik: küçələrdə, mağazalarda, televizor və radioda, avtomobillərdə və s. Hərənin bir zövqü var, hərə hansısa növ musiqini xoşlayır. Mənim ən çox xoşladığım musiqi - klassik musiqidir.
        Əksər insanlar musiqini xoşlayırlar. Onlar kassetlər və disklər alır, konsertlərə gedir, filarmoniyaya və teatrlara baş vururlar.
        Mən musiqiyə qulaq asmağı çox xoşayıram, çünki o mənim əhvaliruhiyyəmi və emosiyalarımı əks etdirir. Bəzən mənim kefim olmayanda, mən sevdiyim musiqiyə qulaq asıram və bununla da mənim əhvali-ruhiyyəm qalxır, mən özümü yaxşı hiss edirəm.
        Bəzən mən sevdiyim ifaçıların konsertlərində və tədbirlərində iştirak edirəm. Mən televizorda musiqi verilişlərini izləməyi xoşlayıram. Bu verilişlərdə, mənim sevdiyim populyar qruplar və ifaçılar haqqında dəyərli informasiyalar alıram. Mənim otağımın divarlarında sevdiyim musiqi ifaçılarının şəkilləri asılmışdır.
        Təəssüf ki, hal-hazırda bizim milli musiqi aləmimiz, bir çox bacarıqsız və səviyyəsiz ifaçılarla doludur, bu məni kədərləndirir. Yaxşı prodüser seçmək, hələ gözəl səsə və ifaya malik olmaq demək deyil. Mənə elə gəlir ki, yalnız istedadlı və səviyyəli insanlar özlərini mügənni adlandırmağa layiqdirlər."
"        Mən valideyimlərimlə birgə yeni böyük bir evin yeddinci mərtəbəsində yaşayıram. Bu mənzilə biz yaxın zamanlarda köçmüşük, lakin artıq yeni evə öyrəşmişik. Təzə mənzilimiz keçmiş evlə müqayisədə daha gözəl və rahatdır.
        Mənzilə daxil olurkən, elə o an böyük və geniş dəhlizə varid olursan. Bir divardan asılqanlar, digər divardan isə bədənnüma ayna qoyulmuşdur. Yaxında mətbəxə açılan qapı, digər tərəfdə isə sağda - bizim otağa və valideynlərimin otağına girişdir. Bizim otağımız geniş və işıqlıdır, buradan lociyaya çıxış var. Uşaq otağını biz qardaşımla özümüz yığıb-yığışdırırıq.           Bizim otaqda iki çarpayı var: biri mənim, o birisi isə Samirin. Sol küncdə paltar şkafı, oyuncaqlar və kitablar üçün şkaf durmuşdur. Bizim gözəl kitabxanamız var və burada ən maraqlı kitablar yığılmışdır. Divann yanında, sağda kitab rəfli yazı masası, televizor və maqnitofon üçün dolabça durmuşdur.
        Yazı masasının arxasında mən dərslərimi edir və rəsm çəkirəm. Düzünü desəm, masa həmişə səliqəli vəziyyətdə olmur, buna görə də anam bəzən mənə irad tutur.
        Kitab rəfində dərsliklər və «Uşaq ensiklopediyası» seriyasından olan kitablar düzülmüşdür, mən onları vaxt tapdıqda vərəqləməyi xoşlayıram. Kitabların arasında bir balaca boş yer vardır, orada dağlardan tapdığımız gözəl daşlar və dağ qumotusu, botanik bağda bitən bəzi bitkilərin yarpaqları vardır. Bütün bunlar səliqəli surətdə düzülmüşdür və hər səhər gözlərimi açdıqda bu gözəl mənzərənin şahidi oluram. Bu gözəllik mənə deyir ki, tezliklə yay qayıdacaq və biz ailəliklə təkrar olaraq nəvazişli dənizə gedəcəyik.
        İndi siz təsəvvür etdiniz, mənim mənzilim nə formadadır? Bizə qorıaq gəlin və siz görəcəksiniz ki, bizim ev necə təmiz və rahatdır."
"        Günəşin doğması yay vaxtı çox erkən vaxtlara təsadüf edir. Günəşin şüalarının yerə saçması ilə təbiət yuxudan oyanır: quşlar şən halda cikkildəşir, yarpaqlar Günəşə doğru öz ovuclarını açır, əlvan rəngli kəpənəklər sevinc içində pırıltı ilə uçur, qarışqalar və böcəklər işə başlayırlar. isti və nəvazişkar şüaların təması nəticəsində meyvələr qızarır. Yeraltı şirələrlə qidalanan otlar güc-qüvvət toplayaraq Günəşə doğru qalxırlar.
        Günün ortasında Günəş ən yüksək nöqtədə sallanaraq qalır, hava daha da istiləşir, buna görə də ən yaxşısı - kölgədə oynamaq və ya göldə çimməkdir.
        Axşama tərəf hava istiləşir. Günəş artıq yorulub və öz yerini erkən Aya təhvil verir. Onların hər ikisi müəyyən bir vaxtda göydə görsənirlər. Sonra tədricən Ayın ətrafına ilk ulduzlar yığışır və göy daha qaranlıq və daha dərin olur. Yüngül külək yarpaqlara şəfəqə qədər asta-asta layla çalır, quşlar, gündüz kəpənəkləri, böcəklər və qarışqalar artıq gizlənirlər. Onların əvəzinə isə gecə kəpənəkləri və ağcaqanadlar görsənməyə başlayır."
"        Hazırkı dövrdə həyatımızı kitablarsız təsəvvür etmək mümkün deyil. Ehtimal ki, bizim planetdə insandan çox kitab vardır. Kitab çapından qabaq insanlar kitabı, insan zəkası və təcrübəsinin bir xəzinəsi sayırdılar. Əlyazmalar aylarla yazılıb toplanır və kitab halına salınır, dərin hörmət və ehtiramla qorunurdu. Üç tip kitab mövcuddur. ilk olaraq bu, müxtəlif sahələrin bilgilərinə aid və bəşəriyyətin dərin zəkalarının məhsulu olan kitablardır. Sonra, dərsliklər, arayış kitabçaları və çoxlu sayda lüğətlər gəlir. Və son olaraq, asudə vaxtda oxumaq üçün bütün növ və janrlara aid kitabları göstərmək olar.
        Bir çox insanlar fantastik əsərlər, o cümlədən elmi fantastikanı oxumağı xoşlayırlar. Bəziləri isə fantastik detektiv əsərlərə meyil edirlər. Əlbəttə, bu növ ədəbiyyatın özüməxsus üstünlükləri və əskiklikləri mövcuddur. Yəni, bu əsərləri «yüngül əsərlər» sırasına aid edənlər də var. Mənim fikrimcə, yaxşı fantastika insan şüurunu, məntiqi təfəkkürünü və dünyagörüşünü inkişaf etdirir. Bu sözləri, detektiv əsərlər haqqında da söyləmək olar. Onlar, oxucu üçün çox maraqlı olan, gündəlik həyatın və ya hər hansı ölkənin xırda detallarını təsvir edirlər. Bu janrın şah əsərlərin müəllifləri olan Artur Konan Doyl, Aqata Kristi və s. insan qəlbinin dərinliklərinə vararaq incə psixoloji təhlillər vermişlər.
        Qədim atalar sözlərində deyildiyi kimi, çörək insanın yeganə qidası deyil. Kitab - idrak mənbəyi və kamillik vasitəsidir. Bəzən müəyyən həyati məsələləri həll etmək çox çətin olur. Mən belə fikirləşirəm ki, bunları həll etməkdə bizə məhz kitablar kömək edir. Gərək bütün həyat boyu, kitablar bizim dostlarımız olsunlar."
"        Ana! Ən müqəddəs variıq, ən gözəl insan! Müqəddəslərin müqəddəsi, paklığın ən uca zirvəsi! Dünyada ana məhəbbətindən təmiz və müqəddəs bir məhəbbət yoxdur. Hər cür məhəbbət, hər cür istək və bağlılıq ana məhəbbəti qarşısında ya zəif, ya da təmənnalı məhəbbət kimi görünür.
        Ana ürəyi elə bir dibi görünməyən dərinlikdir ki, burada həmişə bağışlanmağa yer tapılır. Ana əlləri elə bir müqəddəsliyə malikdir ki, tənbeh üçün bizə dəyən silləsi də sığal qədər nəvazişli görünür. Ana qucağı elə bir nəvaziş hopmuş beşikdir ki, bu beşiyin şirinliyini bütün bəşəriyyət dadmış və duymuşdur. Ana dili elə bir həzin zümzümədir ki, bu dilin laylası bütün qanımıza, iliyimizə yerimiş, insanlığın başlanğıcı olmuşdur. Ana südü elə bir ilahi əfsuna malik cövhərdir ki, hər birimizin ətinə, canına hopmuş, bizə qadir qüvvət vermişdir.
        Hər dəfə ana məhəbbətindən söz düşəndə gözlərim qarşısında böyük sənətkarımız Cəfər Cabbarlının ana sevgisindən titrəyən kövrək misraları canlanır:
  Ana! Ana! O adın qarşısında bir qul tək,
Həmişə səcdədə olmaq mənə fəxarətdir.
Onun əlilə bəla bəhrinə yuvarlansam,
Yenə hesab edərəm bəzmi-istirahətdir.


        Doğrudan da, əsl səcdə yeri ananın önündə, ayaqları altındadır. Dünyanın cənnəti də, behişti də buradadır.
        Ana! Sevinci min ömrə bəs edən, sevgisi ümman olan, kədərini gilə-gilə qəlbinə axıdıb övladına gülərüz görünməyə, onu kədərləndirməyə çalışan ecazkar bir insan! Dözümünə, cəsarətinə, övlada bağlılığına və məhəbbətinə bəzən heyrətlənmişik onun. Bəzən sözün əsl mənasında qibtə etmişik ondakı saflığa, müqəddəsliyə, həsəd aparmışıq ondakı dözümə, iradəyə. Bircə kəlmə xeyir-duası yolumuza nur çiləyib, arzularımızı çiçək açdırıb, əlinin nəvazişində ömrümüzün ən bəxtəvər çağlarını, məsum dövrünü yaşamışıq. Bütün məhrumiyyətlərimizə, dəcəllik və nöqsanlarımıza sinə gərib, dözüb, bizi xoşbəxt və bəxtiyar görmək naminə bizim analarımız - qüdsiyyət mələkləri!
        Anaların bir amalı olur: övladının fərəhini, sevincini görmək, onu xoşbəxtliyə çatdırmaq. Yadıma yazıçı Ə.Məmmədxanlının «Buz heykəl» hekayəsi düşür. Övladını yaşatmaq üçün canını qurban verən, onu istiləyib özünü «buz heykələ çevirən» ananın müqəddəsliyi, ürək dünyası o qədər məharətlə verilmişdir ki, bu müqəddəslik, saflıq qarşısında diz çökmək, səcdə qılmaq istəyirsən. Eşq olsun bu müqəddəs varlığa! Eşq olsun anaların müqəddəsliyinə!
        Biz ana müqəddəsliyinin parçaları, zərrələriyik. Biz ana məhəbbətinin borclularıyıq. Ana müqəddəsliyi ülvi, ana məhəbbəti bəşəri, ana laylası isə saflıq, pak duyğular himnidir.
  Ay ana, lazımsan sən bizə hər an,
Həyatın müqəddəs qanununa bax!
Südəmər körpə də dil açan zaman-
«Ana! Ana!» - deyir hər şeydən qabaq!..

        Ana müqəddəsliyi qarşısında biz həmişə acizik və bu müqəddəslik bizim səcdəgahımız, and yerimizdir."
"        Bu mövzuda inşa yazmalıyam. Ilk növbədə fikirləşirəm ki, Səməd Vurğundan götürülmüş bu misraların inşa mövzusu kimi verilməsi nə üçündür? Ani olaraq bu sualın cavabı elə sual şəklində də beynimizdə dolaşır: «Doğma diyarımızın beşdən bir hissəsi düşmən tapdağı altında olduğu bir vaxtda, bundan da aktual mövzu ola bilərmi?»
        Vətən məhəbbəti, vətənpərvərlik haqqında danışarkən S.Vurğunun bu sözləri yada düşür: «Mənsub olduğu xalqın varlığı ilə fəxr etməyən, onun eşqini müqəddəs bir məşəl kimi öz qəlbində yandırmayan bir insan öz vətəndaşlıq hissini dərk edə bilməz, ona vətənpərvər demək də gülünc olar.»
        Vətən müqəddəsdir, Vətən pakdır. Vətən ülvidir. Vətən sevənlərin gözü bulaq suyu tək safdır, aydan arı, sudan durudur. Vətən ana südü qədər şirin, ana qucağı tək isti, ana nəfəsi kimi doğmadır, əzizdir.
        Bir filmdə eşitdiyim söz heç yadımdan çıxmır: «Demə ki, Vətən mənim üçün nə edib, de ki, mən vətən üçün nə etmişəm.» Doğrudan da, çox gözəl sözlərdir. Vətəni yaşadan da, onu ucaldan da, şərəfləndirən də bizik, Vətən övladlarıyıq. Vətənimiz Azərbaycan özünün mürəkkəb və çətin dövrünü yaşayır. Ulu torpaqlarımızın beşdə bir hissəsi yağı əlindədir. Bir milyon yurddaşımız miskin qaçqın həyatı keçirir. Lakin Azərbaycan xalqı heç vaxt ruhdan düşməmişdir və biz ürəkdən inanırıq ki, çox tez bir zamanda torpaqlarımız azad ediləcək, mənfur düşmən üzərində qələbə qazanacaqdır. Bu qələbədə isə biz də iştirak edəcəyik. Biz Vətənə borcumuzu bu gün oxumaqla, sabah isə müstəqil Azərbaycan ordusunda vuruşmaqla, iqtisadiyyatın və ictimai-mədəni həyatın müxtəlif sahələrində çalışmaqla verəcəyik. Bu, bizim şərəfli işimiz, vətəndaşlıq borcumuzdur. Vətən bizdən hünərlər gözləyir.
Sahibsiz olan bir Vətənin
                        batması haqdır,
Yolunda can qoysaq, bu Vətən
                        batmayacaqdır.
Qəlbimizin nuru, ziyası,
                        gözüdür Vətən,
Bu Vətən qələbə müjdəsi
                        gözləyir bizdən."
"        Azərbaycan ədəbiyyatının ən görkəmli nümayəndələrindən biri də Cəfər Cabbarlıdır. Təməl daşı M.F.Axundzadə tərəfindən qoyulan milli dramaturgiyamızın inkişafında, yeni mövzu və rəngarəng surətlər silsiləsi və zənginləşməsində onun böyük rolu vardır. Həyat hadisələrini realist mövqedən işıqlandıran sənətkar «Solğun çiçəklər», «Oqtay Eloğlu», «Od gəlini», «Sevil», «Almaz», «Yaşar» kimi ölməz səhnə əsərləri yaratmış, tariximizin və müasir həyatımızın bir sıra mühüm məsələlərini ədəbiyyata gətirərək fəal vətəndaş mövqeyinin bədii həllini vermişdir.
        C.Cabbarlı bədii yaradıcılığa şeir yazmaqla başlamışdır. Onun «Bahar» adlı ilk şeiri 1915-ci ildə «Məktəb» jurnalında dərc edilmişdir. Sonralar daha çox dramaturji fəaliyyətlə məşğul olan sənətkar şeir və nəsrdən də uzaqlaşmamış, arabir bu janrlarda da maraqlı və məzmunlu əsərlər yaratmışdır.
        XX əsr Azərbaycan ədəbiyyatında C.Cabbarlı məhz dramaturq kimi tanınmış, dramaturq kimi şöhrət qazanmışdır. Görkəmli ədib özünün dram əsərlərində əhəmiyyətli ictimai mövzulara toxunmuş, geriliyi, köhnə qayda və qanunları tənqid etmiş, pulpərəstliyin, tamahkarlığın insan cəmiyyətindəki pozucu rolunu, insanları bədbəxt etməsini göstərmişdir. İlk qələm təcrübələri olan «Vəfalı Səriyyə» və «Solğun çiçəklər» pyeslərində C.Cabbarlı pulun insanlara pozucu təsirini əks etdirmiş, tamahkarlıq və maldövlət hərisliyinin insanları bədbəxt etdiyini açıb göstərmişdir.
        C.Cabbarlının ən yaxşı dram əsərlərindən biri «Oqtay Eloğlu» faciəsidir. 1922-ci ildə yazılmış bu əsərdə vətənini və xalqını hədsiz məhəbbətlə sevən sıravi bir aktyorun, sadə bir vətən övladının milli teatr yaratmaq uğrundakı mübarizəsindən, onun bu yolda qarşılaşdığı çətinlik və məhrumiyyətlərdən bəhs olunur.
        Əsərin əsas qəhrəmanı Oqtaydır. Oqtay aktyordur, yaradıcı bir sənətkardır. Oqtay öz qarşısına yüksək, lakin yüksək olduğu qədər də çətin bir vəzifə qoymuşdur. Onun ən yüksək arzusu, həyat idealı Azərbaycan xalqının teatrını yaratmaq və onu inkişaf etdirməkdir. Onun nəzərində milli teatr xalqın özünüdərkidir. Çünki millət özünü təsdiq etmək istəyirsə, öz teatrının, milli mədəniyyətini yaratmalıdır. Bunu isə millət üçün başqaları yox, ancaq öz qeyrətli övladları yarada bilər. Oqtay öz fikrini dostu Səməd bəyə belə bildirir: «Başqalarında səhnə, mədəniyyət, hər şey var, bizdə yox. Yaşamaq istəyiriksə, yaratmalıyıq.»
        Oqtayın bütün həyatı qarşısına qoyduğu ali məqsədlə bağlıdır. O, cibinin axırıncı qəpiyini də səhnə üçün xərcləməyə hazırdır. Evdə anası və bacısı çətin bir güzəran keçirirlər. Oqtayın özü də həmişə çətinliklər məngənəsindədir. Lakin Azərbaycan səhnəsini yaratmaq onun üçün daha müqəddəsdir.
        Oqtayın qarşısına çıxan çətinliklərdən biri də bundan ibarətdir ki, o, teatrda elə-belə işləyən, kifayət qədər peşəkar vərdişləri olmayan Şalıqulu, Tamara, Şəkinski, Mazandaranski, Xaspolad kimi aktyorlarla birgə fəaliyyət göstərməyə məcburdur. Əslində teatrın bütün ağırlığı Oqtayın boynundadır. Oqtay bu çətinliklərə də sinə gərir, ruhdan düşmür.
        Lakin tale Oqtay üçün daha ciddi çətinliklər meydana çıxarır. Bunlardan biri onun varlı qızı Firəngizlə olan məhəbbətidir. Oqtay onsuz da faciəli bir həyat yaşayırdı. Firəngizlə münasıbətləri isə onun faciəsini daha da dərinləşdirir. Dərin məhəbbətlə sevdiyi Firəngiz qardaşı Aslan bəyin təhriki ilə məcburən ona rədd cavabı verir. Oqtay bu görüşdən sonra tam sarsılır, insanlığa, cəmiyyətə nifrət edir. Bundan sonra onun daha məşəqqətli həyatı başlayır. Qubernatoru təhqir etdiyi üçün həbs edilir, sürgünə göndərilir.
        Oqtayla son görüşdən sonra Firəngiz də faciəli bir həyat yaşayır. Onu zorla Danyar bəyə ərə verirlər. Çox keçmir ki, Danyar bəy onun bütün vardövlətini qumarda uduzub müflisləşir və Firəngizi boşayıb başqa zəngin bir qadınla evlənir.
        On illik ayrılıqdan sonra Oqtay yenə vətənə qayıdır. Ülvi məhəbbətlə sevdiyi səhnəyə qayıtmaq istəyən Oqtay yenidən çətinliklərlə qarşılaşır. Onun düşmənləri tamaşanı pozmaq, onu mənən əzmək istəyirlər. Bu anda Firəngizi köməyə atılır, qəsdən tamaşaya gəlməyən aktrisanı əvəz edərək Amaliya rolunu ifa edir. Lakin Firəngizi səhnədə görən Oqtay daha da sarsılır və Şillerin «Qaçaqlar» faciəsındəki Karl rolunu yox, öz həyatını, öz rolunu oynayır. O, güclü əsəb gərginliyi altında bıçaqla Firəngizi öldürür. Oqtay bilir ki, Firəngiz bu gün səhnəyə çıxmışdırsa da, sabah yenə də Aslan bəylərin təhriki ilə səhnədən gedəcək, yenə əllərdə oyuncağa çevriləcəkdir. Firəngizi öldürməkdə Oqtayın məqsədi onu ideal bir vəziyyətdə yaşatmaq, onun yenidən əllərdə oyuncağa çevrilməsinə imkan verməməkdir.
        Oqtay Eloğlu XX əsr Azərbaycan ziyalılarının, vətənpərvər, əməlpərvər gənclərin ümumiləşdirilmiş obrazıdır. Bu qəhrəman böyük dramaturqumuzun yaratdığı qüvvətli, işıqlı insan xarakterləri içərisində xüsusi bir yer tutur.
        «Oqtay Eloğlu» əsəri bu gün də Azərbaycan həyatının müəyyən tarixi dövrünü, həmin dövrün əməlpərvər gəncliyini əks etdirən bir sənət nümunəsi kimi çox qiymətlidir. Əsər bu günümüz üçün də aktualdır, tez-tez tamaşaya qoyulur və oxucular tərəfindən sevilə-sevilə oxunur"
"        XX əsr Azərbaycan ədəbiyyatının ən görkəmli simalarından biri Cəfər Cabbarlıdır. Əsası M.F.Axundzadə tərəfindən qoyulan dramaturgiyamızın inkişafında, onun yeni mövzu və bəşəri məzmunla zənginləşməsində, eləcə də yeni aktyor nəslinin yetişməsində C.Cabbarlının böyük xidmətləri olmuşdur. Realist həyat mövqeyinə sadiq qalan sənətkar «Solğun çiçəklər», «Oqtay Eloğlu», «Od gəlini», «Sevil», «Almaz», «Yaşar» kimi ölməz səhnə əsərləri yaratmış, milli dramaturgiyamızda yeni mərhələ açmış, onun bayraqdarı olmuşdur.
        XX əsr Azərbaycan ədəbiyyatında C.Cabbarlı məhz dramaturq kimi tanınmış, yüksək və dərin məzmunlu dramlar müəllifi kimi şöhrəf qazanmışdır. Görkəmli ədib özünün dram əsərlərində əhəmiyyətli ictimai mövzulara toxunmuş, geriliyi, köhnə qayda və qanunları tənqid etmiş, pulpərəstliyin, tamahkarlığın insan cəmiyyətindəki pulun rolunu insanları bədbəxt etməsini göstərmişdir. C.Cabbarlının dramları həm də milli teatrımızın inkişafında böyük rol oynamış, ədibin hər bir yeni pyesi dram tariximizdə yeni yaradıcılıq hadisəsi kimi qarşılanmış, Azərbaycan dramını yüksəklərə qaldırmışdır.
        C.Cabbarlının ilk qələm təcrübələri «Vəfalı Səriyyə və yaxud göz yaşı içində gülüş» və «Solğun çiçəklər» pyesləridir. Bu əsərlərdə dramaturq pulun insanlara pozucu təsirini əks etdirmiş, tamahkarlıq və mal-dövlət hərisliyinin insanları bədbəxt etdiyini, onları mənəvi cəhətdən düşkünləşdirdiyini açıb göstərmişdir.
        «Nəsrəddin şah» pyesində C.Cabbarlı İran tarixinə müraciət etmiş, zülm və ədalətsizlik mövzusunu ictimai-siyasi planda həll etmişdir. «Ulduz» və «Ədirnə fəthi» əsərlərində isə dramaturq Türkiyə xalqının öz milli istiqlalı, ərazi bütövlüyü uğrundakı mübarizəsini əks etdirmiş qəhrəmanlıqlarla dolu birtarixi qələmə almışdır.
        C.Cabbarlının dramaturgiya sahəsindəki yaradıcılıq fəaliyyətini ilk dram əsərlərindən başlamış son pyesinə qədər yeni qəhrəman axtarışı və kəşfi kimi səciyyələndirmək olar, «Aydın», «Oqtay Eloğlu», «Od gəlini» əsərləri dramaturqun bu sahədəki yeni nailiyyətləri hesab olunmalıdır. «Aydın» və «Oqtay Eloğlu» pyeslərinin hər ikisində varlılar və yoxsullar arasındakı uçurum, pulun, var-dövlətin insan cəmiyyətindəki pozucu rolu açılıb göstərilmişdir. Həm Aydın, həm də Oqtay ağıllı, istedadlı və bacarıqlı gənc ziyalılardır. Lakin pulun, sərvətin hakim mövqe tutduğu bir cəmiyyətdə onlar özlərindən qat-qat güclü olan mənfi qüvvələrlə mübarizə apara bilmir, məğlub olurlar. C.Cabbarlının bu qəhrəmanları mübariz olmasalar da, onların həmin cəmiyyətlə barışmaz mövqedə durması bu surətlərin müsbət cəhəti kimi qiymətləndirilməlidir.
        «Od gəlini» faciəsində C.Cabbarlı xalqımızın tarixi keçmişinə müraciət etmiş, onun ərəb işğalına qarşı qəhrəmanlıq mübarizəsini əks etdirmişdir. Pyesin əsas ideyası xalqın azadlığa olan həvəs və iradəsinin sarsılmazlığıdır. Əsərin əsas qəhrəmanı Elxan xalq iradəsini təmsil edir, onun simasında xalqın vətənpərvərliyi, qəhrəmanlığı, yüksək mənəvi keyfiyyətləri ifadə olunur.
        C.Cabbarlı dramaturgiyasının sonrakı mərhələsində Azərbaycan xalq həyatının yeni bir dövrü əks olunur. Bu baxımdan böyük sənətkarın «Sevil», «Almaz», «Yaşar», «Dönüş» kimi əsərləri yeni yaradıcılıq uğurları kimi qiymətləndirilə bilər. Müasir həyat problemlərinə həsr olunmuş bu əsərlərdə yeniliklə köhnəliyin, mütərəqqi qüvvələrlə mürtəce qüvvələrin mübarizəsi verilir, yeniliyin qələbəsi həyatın, gerçəkliyin qanunauyğunluğu kimi təqdim olunur.
        Milli teatrımızın nailiyyətlərinə əsaslanan, Azərbaycan dramaturgiyasının realist ənənələrini davam və inkişaf etdirən C.Cabbarlı bir dramaturq kimi ədəbiyyatımız tarixində yeni səhifə açmışdır. Onun dövrün mühüm ictimai məsələlərinə həsr olunan dram əsərləri böyük estetiktərbiyəvi əhəmiyyətə malikdir və hər bir dövr üçün öz aktual mövqeyini qoruyub saxlayır. Bu əsərlər bu gün də oxucular tərəfindən sevilərək oxunur və teatrlarımızın səhnələrində tez-tez tamaşaya qoyulur."
"        XX əsr Azərbaycan ədəbiyyatının ən qüdrətli nümayəndələrindən biri Cəlil Məmmədquluzadədir. O, Azərbaycan ədəbi-ictimai fikir tarixində böyük yazıçı, görkəmli publisist, mütəfəkkir və ictimai xadim kimi tanınmışdır. Cəlil Məmmədquluzadə böyük ədəbi məktəb yaratmış, Azərbaycan ədəbiyyatında yeni cığır açmış sənətkardır. Yeni ədəbiyyatın ən qüdrətli ədəbi cərəyanı olan realizm üslubunun şəkil və məzmun xüsusiyyətlərinin dürüst müəyyən edilməsində onun əsərləri əvəzsiz və tükənməz mənbədir.
        Cəlil Məmmədquluzadə ədəbi yaradıcılığa «Çay dəstgahı» adlı alleqorik pyesi ilə başlamışdır. Az sonra o, «Kişmiş oyunu» hekayəsini qələmə almış, 1894-cü ildə isə ilk irihəcmli nəsr əsəri olan «Danabaş kəndinin əhvalatları» povestini yazmışdır. Yazıçının ədəbi irsində yüksək səviyyəli əsərlər çoxdur. Onun kiçik hekayələrindən tutmuş irihəcmli dramlarına qədər bütün əsərləri Azərbaycan ədəbiyyatı xəzinəsinin əvəzsiz inciləridir.
        Mirzə Cəlil realizminin ən bariz təcəssümlərindən biri «Danabaş kəndinin əhvalatları» povestidir. Əsərdə XIX əsrin sonları üçün Azərbaycan kəndinin feodal-patriarxal mühiti, zülm və özbaşınalıqlar, xalqı cəhalətdə saxlayan mövhumat və xürafat əks etdirilmişdir. Bu kəndə verilən Danabaş xüsusi adı da mənalı və simvolik bir addır. Bu ad yalnız Xudayar bəy kimi kəndxudaları, pul üçün islam qanunlarını ayaqlayan qazıları, qlava və kərbəlayıları deyil, bütövlükdə zülmət və qaranlığa bələnmiş feodalpatriarxal bir mühiti və bu mühitin cəhalət və nadanlıq girdabında saxladığı kəndliləri də səciyyələndirir.
        Bu zülmət və cəhalət dünyasının ən mənfi surəti Xudayar bəydir. Xudayar bəy son dərəcə alçaq, ikiüzlü, xəbis və murdar bir adamdır, acgöz və qəddar bir insandır. O, özünü guya həmkəndlisi Kərbəlayi Heydərə dost kimi göstərir, lakin Heydər ölən kimi onun var-dövlətini ələ keçirmək üçün dostunun arvadına elçi düşür. Zeynəb tərəfindən ikrahla rədd edilən Xudayar bəy əl çəkmir, bu yazıq qadına elə bir fitnə toru qurur ki, Zeynəb iki od arasında qalır. Bir evi yıxmaq üçün Xudayar bəy başqa bir evi uçurur, mömin Məhəmmədhəsən əminin Kərbəla ziyarəti üçün bəslədiyi eşşəyi ondan alıb satır və beləliklə də, bu ailəni gözüyaşlı qoyur. Xudayar bəy eşşəyin pulunu qazıya rüşvət verərək Zeynəbə qanunsuz kəbin kəsdirir, kəndin qlavası və qoluzorluları kimsəsiz qadının üstünə gələrək zorla onu Xudayar bəyin evinə aparmaq istəyır, ona hədə-qorxu gəlirlər. Bütün bunlar azmış kimi Xudayar bəy bir tərəfdən də Zeynəbin oğlu Vəliqulunu aldadaraq balanı anaya qarşı qaldırır. Əlbəttə, bütün bu qaragüruha qarşı qalxmaq Zeynəbin iqtidarında deyildir. Onu sındırırlar, əzirlər, tapdalayırlar. Zeynəb bir neçə ay Xudayar bəyin evində qalıb anadan içdiyi süd burnundan gələndən və var-yoxu əlindən çıxandan sonra qovulur, Xudayar bəy də üçüncü arvad alıb vicdansız və zalım həyatını davam etdirir.
        «Danabaş kəndinin əhvalatları» povestində ömrü faciəli insanlardan biri də Şərəfdir. O, Xudayar bəyin arvadı olsa da, çox bədbəxt adamdır. Xudayar bəy onun evlənməsinə etiraz edən bu üç uşaq anasının saçlarından tutub evin içində sürüyür, onu vəhşicəsinə döyür.
        Əsərdə üç ailənin faciəsi göstərilir ki, bunların üçünün də səbəbkarı əslində iki eşşəyin arpasını bölə bilməyən, lakin alçaq bir yolla kalta seçilən əli zoğal dəyənəkli Xudayar bəydir. Onun əlinə bu dəyənək verən isə qanunsuz ictimai quruluş, zülmət və istismar dünyasıdır. Əsərdə də müəllifın əsas tənqid hədəfi ictimai quruluş və onun yetişdirdiyi özbaşınalıq və yaramazlıqlar mövhumat və xürafatdır.
        C.Məmmədquluzadənin «Danabaş kəndinin əhvalatları» povesti realist nəsrimizin ən kamil nümunələrindən biri kimi bu gün də oxucuların diqqət mərkəzindədir və indi də sevilə-sevilə oxunur."
"        Azərbaycan ədəbiyyatı tarixində ən görkəmli mövqeyə malik sənətkarlarımızdan biri Cəfər Qafar oğlu Cabbarlıdır. O, ədəbi yaradıcılığa çox gənc yaşlarından başlamış, qələmini həm şeir, həm bədii nəsr, həm də dramaturgiya sahəsində sınamışdır. Xüsusən dramaturgiya sahəsində yüksək şöhrət qazanan Cəfər Cabbarlı çox zəngin bir yaradıcılıq yolu keçmiş, lirikanın və bədii nəsrin də gözəl nümunələrini yaratmışdır. Onun lirik əsərləri içərisində «Ana» şeiri xüsusi yer tutur.
        «Ana» şeiri təkcə C.Cabbarlının deyil, bütövlükdə Azərbaycan lirik şeirinin ən gözəl nümunəsidir. Ədəbiyyatımızda anaya həsr edilmiş ən yaxşı ədəbi abidələrdən biridir. Bu lirik şeir anaya həsr olunmuş ən böyük himn, ən gözəl simfoniyadır.
        «Ana» şeirində şair yüksək bir duyğu ilə ananın böyüklüyünü və müqəddəsliyini nəzərə çatdırır. Bunun üçün bədii təzadlardan istifadə edən müəllif dünyada heç bir qüvvədən qorxmadığını, heç bir qüwədən çəkinmədiyini, yalnız zərif və zərif olduğu qədər də güclü bir vücud olan müqəddəs bir şəxsin - ananın qarşısında özünün də, ən qüvvətli və möhkəm insanların da gücsüzlüyünü, itaətkarlığını, onların ana nəvazişinə, ana əlinin hərarətinə nə qədər ehtiyacı olduğunu böyük bir ustalıqla göstərir:
  Ana! Ana!.. O adın qarşısında bir qul tək
Həmişə səcdədə olmaq mənə fəxarətdir.
Onun əliylə bəla bəhrinə yuvarlansam,
Yenə xəyal edərəm bəzmi-istirahətdir.

        Heç bir çətinlikdən, hətta ölümdən, qiyamət dəhşətindən belə qorxmayan, heç kimin və heç nəyin qarşısında əyilməyi ağlına belə gətirməyən şair yalnız müqəddəs bir şəxsin - ananın qarşısında acizdir, anaya bir rahib kimi həmişə itaətdədir:
  Bütün vücudum əsər, ruhum eyləyər pərvaz,
Uçar səmalara o aləmi xəyalətdə.
Yatar, ölər bədənim, nitqdən düşər bir söz:
Ana... Ana... Sənə mən rahibəm itaətdə!

        C.Cabbarlının «Ana» şeiri həm anaya məhəbbət hissinin coşqun bir ifadə tərzi, həm də zərif, həzin və incə ritmi ilə oxucunu cəlb edən möhtəşəm bir əsərdir. Bu əsər bu gündə dillər əzbəri, sevilərək oxunan lirika nümunəsidir."
        C.Məmmədquluzadə «Danabaş kəndinin əhvalatları» kimi mükəmməl bir povestin müəllifi olsa da, ədəbiyyatımızda daha çox kiçik hekayələr ustası kimi məşhurdur. Onun «Kişmiş oyunu». «Saqqallı uşaq», «Qurbanəli bəy». «Usta Zeynal» və s. kimi əsərləri hekayə janrının zirvəsi hesab oluna biləcək sənət nümunələridir. Böyük yazıçının nəsr əsərləri içərisində xüsusi mövqeyə malik ədəbi nümunələrdən biri «Poçt qutusu» hekayəsidir.
        «Poçt qutusu» C.Məmmədquluzadənin ilk mətbu əsəri və «Şərqi-rus» qəzetində dərc edilən ilk hekayəsidir. Bu hekayə ilk mətbu əsəri olmaqla yanaşı, həm də dərin mənalı, kamil formalı, yüksək sənətkarlıq məharəti ilə qələmə alınmış bir əsər kimi diqqəti cəlb edir. Əsərin ən yüksək məziyyəti onun bədii təsir qüdrətində yığcamlığında, məna dərinliyində, sadəliyində və realizmindədir.
        «Poçt qutusu» hekayəsi çox sadə, lakin XIX əsr Azərbaycan kəndi üçün olduqca xarakterik bir hadisə üzərində qurulmuşdur. Təsvir edilən əhvalat zahirən müsbət xarakterli görünsə də, əslində zülmkar və istismarçı bir adam olan Vəli xanla öz əlinin zəhməti ilə yaşayan yoxsul, hüquqsuz, avam kəndli Novruzəli arasında cərəyan edir. Əhvalat çox sadə və zahirən gülməlidir. Avam bir kəndlinin poçt qutusuna kağız salması onun keşiyini çəkməsi və onun ucbatından divanxanaya düşməsi bir qədər gülüş doğurur. Lakin C.Məmmədquluzadənin məharəti ondadır ki, bu kiçik gülüş içərisində o, böyük bir həyat həqiqətini açıb göstərmiş, XIX əsr Azərbaycan kəndinin, kənddə hökm sürən ictimai ədalətsizliyin, avamlıq və nadanlıq mühitinin həqiqi və real mənzərəsini yaratmışdır.
        Əsərin əsas qəhrəmanı Novruzəlidir. Novruzəli təmizürəkli, zəhmətkeş, sadə və mehriban bir kəndlidir. O, imkansız, yoxsul bir adamdır, yumşaq xasiyyəti, xoş rəftarı, səmimiyyət və sədaqəti ilə fərqlənir. Novruzəlı heç kəsə pislik edən adam deyib, heç kəsin fəlakətinə səbəb olmamış, pis gününə sevinməmiş paxıllığını çəkməmişdir. Lakin onun ən böyük eyibi avamlığında, nadanlığında, mütiliyindədir. Novruzəliyə görə, dünyada ancaq iki qadir qüvvə var: göydə Allah, yerdə isə xan, bəy, mülkədar. Ona elə gəlir ki, bütün ömrünü Vəli xana borcludur, xan ona öl desə ölməli, qal desə qalmalıdır. Tez-tez xana dediyi «başına dolanım, xan», «ayaqlarının altında ölüm, xan», «sənə qurban olurm kimi ifadələr də bunu aydın sübut edir.
        Novruzəli hər işdə özünü günahkar bilir. Heç bir təqsiri olmadığı halda, ona elə gəlir ki, ağasının məktubu oğurlanmışdır və özünü xanın qarşısında müqəssir bilir, öz-özünü danlayır, lənətləyir.
        C.Məmmədquluzadə Novruzəlini nəcib insani hisslərə, saf qəlbə, təmiz əxlaqa malik bir insan kimi göstərir, lakin onun avamlığına, nadanlığına, mütiliyinə və acizliyinə gülməklə bu zəhmətkeş insanı oyatmaq istəyir, onu öz haqqı və hüquqları uğrunda mübarizəyə çağırır.
"        Cəfər Cabbarlı XX əsr Azərbaycan ədəbiyyatının görkəmli nümayəndələrindəndir. Ədibin ən yaxşı əsərlərindən biri də 1922-ci ildə qələmə aldığı «Oqtay Eloğlu» faciəsidir. Əsərdə ədib cəhalət içində boğulan, pulun, səltənətin hakim olduğu cəmiyyətdə vətəndaş - ziyalı təəssübkeşliyini ön plana çəkmişdir. Əsərin əsas qəhrəmanı xalqını, Vətənini bütün varlığı ilə sevən bir gəncdir. O özünü el oğlu, böyük bir vahidin kiçik parçası sayır. Millətinin cəhalət içində yaşaması Oqtayı ağrıdır. 0, rahatlıq tapa bilmir, həyatını, xalqını gerilikdən qurtarmaq, inkişafa qoşmaq uğrunda mübarizəyə həsr edir.
        Oqtay xalqına xidmət yolunda milli teatr yaratmağı ən yaxşı vasitə sanır və bunu qarşısına məqsəd qoyur. O, dostu Səməd bəyə qətiyyətlə bildirir: «Səhnəmiz yox. Fəqət olmalıdır. Onu da mən yaradacağam».
        Müəllif Oqtayı teatr fədaisi kimi təqdim edir. O, xalqının maariflənməsi, cəhalətdən qurtulması, Avropa dəyərlərinə yaxınlaşması yolunun milli teatrdan keçdiyini düşünür. Buna görə də milli teatr yaratmaq Oqtay üçün bir ideala, həyat amalına çevrilir. Mövhumatın, geriliyin hakim kəsildiyi cəmiyyətdə bu heç də asan iş deyil. Insanlar teatrı qiymətləndirmir, aktyora oyunbaz kimi baxırlar. Müsəlman qadınları çadra altında gəzirlər, səhnəyə çıxmağa cürət etmirlər. Daha acınacaqlı cəhət isə odur ki, Oqtay çalışdığı teatr truppasında da Mazandaranski, Şalıqulu, Şəkinski, Xaspolad kimi əslində teatrdan və milli təəssübkeşlik hissindən uzaq adamlarla əhatə olunur. Onlar milli teatr yaratmaqda Oqtaya kömək etmək əvəzinə, işləri pozub onu gülüş hədəfinə çevirməyə çalışırlar. Lakin bütün bunlar Oqtayı tutduğu yoldan geri döndərə bilmir. O, milli teatr yaratmaq uğrunda hər çətinliyə dözməyə, məhrumiyyətlərə qatlaşmağa hazırdır.
        Oqtay kasıb ailədəndir, pula böyük ehtiyacı var, anası və bacısı ciddi ehtiyac içində yaşayırlar. Belə bir vəziyyətdə dostu Səməd ona təminatlı iş təklif edir. O, qubernatora dilmanc düzəlib yaxşı donluq qazana və beləliklə də, ailəsinin firəvan yaşayışını təmin edə bilər. Lakin Oqtay «qocaman bir xalqın səadətini» özünün ailə üzvlərinin firəvanlığına qurban verə bilməyəcəyini söyləyir.
        O, rus səhnəsində işləmək təklifini də eyni qətiyyətlə rədd edir, milli teatrda elan olunan tamaşanın pozulmaması üçün üzüyünü belə çıxarıb verməkdən çəkinmir. Oqtayı «yoxdan var yaratmağa» sövq edən qəlbindəki ümiddir. O, milli teatrın yüksələcəyinə inanaraq deyir: «Mənim də başıma gənclərimiz, qızlarımız çiçək səpəcəklər. Mən də mədəni bir həyatım var deyə sevinəcəyəm».
        Lakin varlı ailədən olan Firəngizə qarşı məhəbbəti ümidlə çarpışan, əzab-əziyyətlərə dözən Oqtayın həyatını dəyişir. Firəngiz qardaşı Asian bəyin təhriki ilə Oqtaya onu sevmədiyini bildirir, Oqtay bu cavabdan sarsılır, həyatda həqiqətin harada olduğunu dərk edə bilmir, onda insanlara qarşı nifrət hissi baş qaldınr. Oqtay qubernatoru təlqin etdiyinə görə sürgünə göndərilir. On il sürgündə qaldıqdan sonra Oqtay Vətənə dönür və yenidən səhnəyə qayıdır. On ildə çox hadisələr baş vermişdir. Zorla Danyar bəyə ərə verilən Firəngiz əri tərəfindən atılmışdır. Teatrda isə vaxtilə Oqtayın səpdiyi toxumlar cücərməyə başlayıb. Indi daha çox adam teatra gəlmək həvəsindədir, tamaşalar zamanı teatrın salonunda daha çox müsəlman qadını görünür. Bir vaxtlar lağa qoyulan Oqtay indi xeyli məşhurlaşıb. Bütün bunlar Oqtayın bədxahlarını bərk narahat edir. Onlar tamaşanı pozmaq, Oqtayı gözdən salmaq üçün birləşərək təxribatlara əl atırlar. Bu zaman Firəngiz qəti qərar verir və bilərəkdən qadın rolunu oynamaqdan boyun qaçıran aktrisanı əvəz etməyə hazır olduğunu bildirir. Budur, Oqtayın daha bir arzusu çin olmuşdur - ilk Azərbaycan qadını səhnədədir. Şillerin «Qaçaqlar» faciəsində Oqtay kral, Firəngiz Amaliya rolunda üz-üzə gəliriər. Lakin bu qeyri-adi görüş onları əbədi olaraq ayırır. Oqtay faciə içində faciə yaradır. Səhnədə Kral Amaliyanı deyil, Oqtay Firəngizi öldürür. İlk baxışda bu, Oqtayın Firəngizdən qisas alması kimi də görünə bilər. Lakin Oqtayın hərəkəti romantik və mistik olsa belə, rəmzi məna daşıyır. Bununla əsərin qəhrəmanı Firəngizin Aslan bəylərin əlində yenidən alətə çevrilməsinin qarşısmı almaq, səhnəyə gələn ilk Azərbaycan qadınını əbədi yaşatmaq istəyir.
        Oqtay müəyyən mənada müəllifin prototipidir. Məlumdur ki, C.Cabbarlı cəmiyyətin tərəqqisində teatrın rolunu yüksək qiymətləndirirdi. Beləliklə, dramaturq teatrla bağlı düşüncələrini sevə-sevə yaratdığı səhnə fədaisi Oqtayın dilindən ifadə etmişdir."
"        Təməli M.F.Axundzadə tərəfindən qoyulan milli dramaturgiyamız müxtəlif illərdə C.Cabbarlının qələmindən çıxan pyeslərlə xeyli zənginləşərək yeni bir pilləyə qalxmışdır. Məzmunca rəngarəng, dil baxımından səlis olan bu dram əsərləri Azərbaycan milli teatnnın inkişafına güclü təkan vermiş, bütöv aktyorlar nəslinin yetişməsində mühüm rol oynamışdır.
        C.Cabbarlı «Vəfalı Səriyyə, yaxud göz yaşları içərisində gülüş» adlı ilk dram əsərini 1915-ci ildə qələmə almışdır. Pyes ailə-məişət mövzusundadır. Burada bir-birinə səmimi hisslər bəsləyən Səriyyə ilə «student» Rüstəmin məhəbbəti ön planda təsvir olunur. Səriyyənin anası Çimnaz onu qardaşı oğlu qoçu Qurbana ərə vermək istəyir. Dayısı Həmzə də Səriyyənin anası ilə həmfikirdir. Lakin geriliyin, mühafizəkarlığın qulu olan insanların yaratdıqları maneələr gənclərin məhəbbətinin qarşısını ala bilmıir və onlar bir-birinə qovuşurlar.
        Ədib iki il sonra - 1917-ci ildə «Solğun çiçəklər» dramını tamamlamışdır. Bu əsər mövzu cəhətdən əwəlki pyesə yaxın olsa da, dramaturq burada qəhrəmanlann acı talelərinin sosial səbəblərini göstərmək istəmişdir. Dramda pul bir-birini sevən Bəhramla Saranın faciəsinə səbəb olur.
        C.Cabbarlının 1918-ci ildə yazdığı növbəti dram əsəri «Nəsrəddin şah» adlanır. «Nəsrəddin şah»ın mövzusu İran tarixindən götürülsə də, müəllif burada ümumiləşdirmələr aparmış və öz xalqının taleyindən narahatlığını ifadə etmişdir. Əsərdə azadlıq tərəfdarlan ilə şah rejiminin, feodal üsuli-idarəsinin təmsilçiləri qarşılaşdırılır, xalq despotizmə qarşı kəskin etiraz səsini ucaldır.
        Dramaturqun növbəti əsəriəri mövzu baxımından bir-birinə yaxın olan «Ədimə fəthi» və «Ulduz» pyesləridir. Hər iki əsərin mövzusu Türkiyə tarixindən götürülmüşdür. Müəllif bu pyeslərdə türk əsgəri və zabitinin şərəfıni uca tutan, öz ölkələrinin istiqlalı, ərazi bütövlüyü uğrunda vuruşan gənclərin vətənpərvərliyini yüksək sənətkarlıqla tərənnüm etmişdir.
        C.Cabbariı 1919-cu ildə tamamladığı «Aydın» dramında şəxsiyyət və mühit problemini qabartmışdır. Oxuduğu kitablann təsiri nəticəsində romantik təbiətli Aydında dünyanın haqsızlığına qarşı banşmaz əhvaliruhiyyə formalaşır. Fəqət pulun hakim olduğu cəmiyyətdə Aydın kimi kasıb bir mühəndisin mübarizəsi məğlubiyyətlə nəticələnir, rəqibi Dövlət bəy onu mənəvi və fiziki cəhətdən məhv edir.
        Ədibin növbəti «Oqtay Eloğlu» əsəri mövzu və ideya cəhətdən «Aydın» pyesinə yaxındır. Müəllif burada da ictimai bərabərsizliyin insan talelərində oynadığı mənfi rolu açıb göstərmişdir. Oqtay da Aydın kimi ədalətsiz cəmiyyətdə məğlubiyyətə düçar olur.
        Böyük dramaturqun üzərində dörd il çalışdığı «Od gəlini» əsəri tarixi mövzudadır. Müəllif əsərdə xalqımızın ərəb istilasına qarşı mübarizə tarixinə müraciət etmişdir. Pyesin qəhrəmanı Elxan Babəkin prototipidir. O, xalqın istilaya qarşı mübarizə əzmini təcəssüm etdirir. Elxan həm də ehkamlan rədd edir, o «bütün əski varlığa qarşı üsyan bayrağı qaldıracağını» bildirir.
        C.Cabbarlı yaradıcılığının sonrakı mərhələsində qələmə aldığı dram əsərlərində əsasən öz dövrü üçün aktual olan mövzulara müraciət etmişdir. Ədib 1928-ci ildə yazdığı «Sevil» əsəri ilə ədəbiyyatımızda ilk dəfə qadın azadlığı problemini qabartmışdır. «Sevil» qısa tarixi zaman kəsiyində böyük inkişaf yolu keçən, çadra ilə bərabər mütiliyin daşını atan Azərbaycan qadınlarının ümumiləşdirilmiş obrazıdır.
        C.Cabbarlı «Sevil» pyesinin ardınca dövrü ilə səsləşən «Almaz», «1905-ci ildə», «Yaşar», «Dönüş» kimi dram əsərlərini qələmə almışdır.
        Böyük ədibin milli dramaturgiyamızın inkişafındakı rolundan söhbət açarkən onun dünya ədəbiyyatının klassiklərinin məşhur dram əsərlərini Azərbaycan dilinə tərcümə etməsini də xüsusi vurğulamaq gərəkdir. C.Cabbarlının böyük ustalıqla dilimizə çevirdiyi Şekspirin «Hamlet», «Otello», Şillerin «Qaçaqlar» faciələri, Bomarşenin «Fiqaronun toyu» komediyası teatrlarımızın səhnəsində dönə-dönə tamaşaya qoyulmuşdur."
"        Ədəbiyyatımızda ötən əsrin məşhur «altmışıncı illər nəsli»nə mənsub olan Cabir Novruz müasir Azərbaycan poeziyasının görkəmli nümayəndələrindən biridir. Şairin yaradıcılığı ilk növbədə mövzu rəngarəngliyi, həyatiliyi və səmimiliyi ilə fərqlənir. C.Novruz şeirlərində fəlsəfi dərinliklə dil sadəliyini birləşdirməyə nail olmuş və müxtəlif zövqlü oxucuların marağını təmin edən, bir növ hamıya yaxın olan poeziya nümunələri yaratmışdır. Onun yaradıcılığında insan amili mühüm yer tutur. Şair ayrı-ayrı şeirlərində insanın mahiyyəti, taleyi, daxili aləmi, duyğuları ilə bağlı fəlsəfi baxışlarını özünəməxsus səlis və şirin dillə ifadə etmişdir.
        Bu baxımdan şairə böyük şöhrət gətirən və dillər əzbərinə çevrilən əsərlərindən biri də «Sağlığında qiymət verin insanlara» şeiridir. Əsər yer üzünün əşrəfi sayılan insana böyük məhəbbətlə qələmə alınmışdır. Şair əsərdə çox mühüm məna daşıyan və bütün zamanlarda aktual olan bir məsələni gündəmə gətirmişdir. Hər kəsin əməyi sağlığında dəyərləndirilməli, hər kəs sağlığında ikən layiq olduğu qiyməti almalıdır. Şeiri bütövlükdə vətəndaş şairin cəmiyyəti eybəcərliklərdən, naqis cəhətlərdən, mənəvi aşınmalardan təmizləmək və onu saflaşdırmaq istəyinin ifadəsi kimi qəbul etmək mümkündür.
        C.Novruzun belə bir mövzuya müraciət etməsi təsadüfi deyildir. Bir çox hallarda cəmiyyətdə ədalətsizlik baş verir, yüksək mənəviyyata malik insanlar məhz daxili təmizliyinə, haqq-ədalətə tapınmalarına görə məhrumiyyətlərlə üzləşirlər. Nə qədər istedadlı alimin, mühəndisin, başqa peşə, sənət sahiblərinin qarşısına möhkəm sədlər çəkilmiş və onlar həyatda öz yerlərini tuta bilməmişlər. Əksinə çox olub ki, qabiliyyətsizlər, nadanlar, kəmfürsətlər yaltaqların və məddahların canfəşanlığı sayəsində layiq olmadıqları zirvəyə yüksəlmişlər. Bunun ziyanını isə son nəticədə insanların özləri çəkirlər, zərbə hamıya, cəmiyyətə dəyir. Buna görə də cəmiyyətin bütün üzvləri şeirdən hasil olan məntiqi nəticə barədə düşünməlidirlər.
        Şair şeirdə ifadə olunan ideyanı daha təsirli çatdırmaq üçün xitab formasını seçmişdir. Müəllif şeirin ilk misralarındaca insanlara üz tutaraq ürəyinin arzusunu dilə gətirir:
  Ay adamlar, bir arzum var, qoyun deyim,
Sağlığında qiymət verin insanlara...
Yaxşılara sağlığında yaxşı deyin,
Sağlığında yaman deyin yamanlara...

        Cəmiyyətdə müxtəlif xarakterli insanlara rast gəlinir. Bütövlükdə isə onları «yaxşılara» və «yamanlara» deyə iki qismə bölmək mümkündür. Şairin nəzərində hər qisim insanın müvafiq qiyməti var. Şairlərə sağlığında hörmət göstərilməli, ölməzlərə heykəl qoyulmalı, təmizlər sevindirilməlidirlər. Əksinə naqis insanlar vaxtında ifşa olunmalı, onlar öz adları ilə çağırılmalıdırlar.
"        C.Cabbarlı bütün yaradıcılığı boyu mənsub olduğu xalqın tərəqqisinə, mədəni inkişafına çalışmış görkəmli dramaturqdur. O, «Sevil», «1905-ci ildə», «Almaz», «Oqtay Eloğlu» və bu kimi başqa pyesləri ilə dramaturgiyamızı xeyli zənginləşdirmiş və bu sahədə bir məktəb yaratmışdır.
        C.Cabbarlı dramaturgiya ilə yanaşı, həm də lirik, satirik şeirlər, mənalı hekayələr, maraqlı ssenarilər, gözəl tərcümələr müəllifi kimi də məşhurdur. Ədibin poeziya yaradıcılığında hər misrası dərin məna tutumuna malik olan və oxucuya yüksək mənəvi keyfiyyətlər aşılayan «Ana» şeiri xüsusi yer tutur.
        Məlumdur ki, ana mövzusu ədəbiyyatımızın daimi mövzularındandır. Görkəmli şairlər, yazıçılar zaman-zaman bu mövzuda qələmlərinin gücünü sınamış, müqəddəs varlıq olan anaya yüksək münasibətlərini, dərin hörmətlərini əks etdirən təsirli əsərlər yaratmışlar. Bununla belə, C.Cabbarlının «Ana» şeiri öz zənginliyi və sənətkarlıq nöqteyi-nəzərindən zirvədə dayanır.
        Şeirlə yaxından tanış olanda C.Cabbarlının anaya sonsuz ehtiram və məhəbbətini hər sətirdə hiss edirsən. Əsərdə şair iki surət yaratmışdır. Bunlardan biri şairin daxili mənini, duyğularını əks etdirən lirik qəhrəman, digəri isə ana obrazıdır. Hər iki surət ümumiləşdirici xarakter kəsb edir. Lirik qəhrəman ana südünü, ana zəhmətini uca tutan övladların nümunəsidir.
  Ana! Ana!... O adın qarşısında bir qul tək
Həmişə səcdədə olmaq mənə fəxarətdir,
Onun əliylə bəla bəhrinə yuvarlansam
Yenə xəyal edərəm bəzmi-istirahətdir.

        Lirik qəhrəmanın söylədiyi bu misralarla şair bütün öyladların öz analarına olan ürək sözlərini ümumiləşdirmişdir. Təbii ki, hər ana öz övladını zirvədə görmək istəyir, dünyada ən yaxşı nə yarsa ona arzulayır. Ancaq damarlarında halal qan axan beç bir övlad öz anasından yüksəyə qalxmaq iddiasına düşməz və bu heç mümkün də deyil. Bunu C.Cabbarlının lirik qəhrəmanının timsalında da aydın görmək mümkündür. O, anasının ayaqlarından öpməyə belə izn istəyir.
        Şair şeirdə lirik qəhrəmanın dili ilə ananın pak obrazını yaratmışdır. O bizə həyat verən bütün anaların prototipidir. Şeiri oxuyanda təbəssüm oynayan dodaqlarından övladına şirin-şirin lay-lay deyən ananın munis çöhrəsi canlanır. Bütün analar belədir. Ən ciddi ana da öz övladını böyük nəvazişlə oxşayır. Şair əsərdə lirik qəhrəmanın anaya sonsuz məhəbbətini daha qabanq nəzərə çarpdırmaq üçün kəskin təzadlar yaratmışdır. Lirik qəhrəman məğrurdur, nə həyatın çətinlikləri, nə dünya malı qarşısında əyilməzdir. O deyir:
Və ya ki, vəd edələr dövləti-cahanı mənə ki,
Bir kəsə baş əyib iczimi bəyan eyləyim,
Əyilmərəm nə ki yer, versələr səmanı mənə.

        Fəqət belə cəsarətli, şir ürəkli, mərd qəhrəmanın məmnunluqla baş əyməyə hazır olduğu bir sima var. Bu, ədəbi qəhrəmanın bir qultək qarşısında səcdədə olmağı özünə fəxarət sandığı anadır.
        Əsərdə müəllif bir sıra bədii təsvir vasitələrindən bəhrələnmişdir ki, bunlar da şeirin təsir gücünü daha da artırmağa xidmət edir. Məsələn, lirik qəhrəman təbiət qüvvələrinə üz tutur, bildirir ki, nə əsən külək, nə alışıbparlayan ildırım, nə guruldayan, çatlayıb dağılan göy qübbəsi, nə də yağışı yağdıran bulud ona təsir etməz. Titrəyən dodaqlarında lay-lay deyən ananın qarşısında isə ömrün vücudu əsər, ruhu pərvaz eylər. O, «Ana... Ana... Sənə rahibəm itaətdə!» deyib ömrü boyu özünü anaya minnətdar və borclu sanır."
"        XIX əsrin sonları XX əsrin əvvəllərində yaşayıb-yaratmış böyük Azərbaycan yazıçısı Cəlil Məmmədquluzadənin yaradıcılığını çox haqlı olaraq ədibin yaşadığı dövrün, xalqın həyatının güzgüsü adlandırırlar. Bu güzgüdə vətəndaş-yazıçının ürək ağrısı ilə cəmiyyətdə müşahidə etdiyi ziddiyyətlər, eybəcərliklər bütün çılpaqlığı ilə əks olunur. Rus hökumətinin, dövlət məmurlarının özbaşınalığının, müsəlman əhalisinə münasibətdə ədalətsizliyinin, din xadimlərinin xalqı cəhalətdə saxlamağa çalışmalarının, yerli bəylərin, torpaq sahiblərinin harınlığı, bir parça çörək üçün səhərdən axşamadək ağır zəhmətə qatlaşan rəiyyətin hüquqsuzluğunun, təhsildən uzaq düşməsinin tənqidi C.Məmmədquluzadənin yaradıcılığından qırmızı xətlə keçir. Yazıçının böyük ustalıqla qələmə aldığı «Qurbanəli bəy» hekayəsi də bu cəhətdən istisna deyildir.
        Müəllif əsəri o qədər məharətlə qələmə almışdır ki, oxucu burada təsvir olunan hadisələrə seyrçi münasibətində qala bilmir, həm də düşünür, onun qəlbində həmvətənlərinin ağır taleyinə, hər addımda üzləşdikləri təhqirlərə bir etiraz baş qaldırır.
        Nə üçün səhərdən axşamadək torpaqdan ayrılmayan, işləməkdən əlləri qabar olan rəiyyət külfətini dolandırmaqda çətinlik çəkir? Adətən, öz fikirlərini lakonik tərzdə ifadə edən C.Məmmədquluzadə «Qurbanəli bəy» hekayəsində pristavın otağındakı yemək stolunu, çəmənlikdəki süfrəni hər xırdalığına qədər qələmə almışdır. Pristavın arvadının adqoyma günü münasibətilə təşkil olunan qonaqlığa hazırlıq səhnəsində növ-növ ləziz təamlardan, müxtəlif ərzaq məhsullarından gen-bol söhbət açılır. Müəllifin məqsədli şəkildə yaratdığı belə təzadlı səhnələrlə tanışlıqdan sonra yuxarıdakı sualın cavabı aydın olur. Rəiyyətin ağır zəhmətlə hasilə gətirdiyi ərzaq məhsulları zorla onların əllərindən alınaraq naçalniklərin, pristavların eyş-işrət məclislərinə aparılır.
        Müəllif kəndlilərin hüquqsuzluğunu, rus məmurlarının, yerli bəylərin eyş-işrətdə keçən günləri ilə onların məşəqqətli həyatı arasındakı təzadı başqa səhnələrdə də diqqətə çatdırmışdır. Bu cəhətdən ac-yalavac kəndlilərin işlərini-güclərini ataraq qonaqlığa gələn məmurları əyləndirmək üçün yallı getmələri səhnəsi çox təsirlidir. Biçarə kəndlilərin qol götürüb oynamağa nə taqətləri, nə də həvəsləri var. Ancaq buna məhkumdurlar. Çünki qlavalar əllərində tatarı onları yallı getmək, qonaqlar, xanımlar akoşkalarda görünəndə «ura» deyib qışqırmaq üçün bir yerə yığmışlar.
        Qurbanəli bəyin hərəkətləri, nitqi onun yüngül, bisavad adam olduğunu təsdiqləyir. Heç təsadüfi deyildir ki, qonaqlığa gələnlər onun yüngül davranışını, məntiqsiz danışığını lağa qoyub gülürlər. Əsərin sonunda müəllif Qurbanəli bəyi layiq olduğu yerə aparır o, evinə dəvət etdiyi rus məmurlarından gizlənmək üçün tövlədə atın axurunu seçir və bununla da daha kəskin gülüş hədəfinə çevrilir.
        Beləliklə, biz yeni dövr Azərbaycan ədəbiyyatının ən gözəl nümunələrindən biri ilə tanış olduq. Böyük Mirzə Cəlilin yaradıcılıq dühası əsərin hər sətrində hiss olunur. Hekayənin bu və ya digər məziyyətlərindən söhbət açarkən buradakı dil-üslub orijinallığını xüsusi vurğulamaq gərəkdir. Yazıçı hər tipə uyğun danışıq tərzi seçmişdir ki, bu da hekayənin təbiiliyini və təsir qüvvəsini daha da artırır."
"        Böyük Azərbaycan yazıçısı Cəlil Məmmədquluzadə əsərlərində dövrünün eybəcərliklərini ustalıqla qələmə almış, azərbaycanlıların elmdən, təhsildən uzaq düşmələrindən, varlı təbəqələrlə kasıblar arasındakı bərabərsizlikdən, çar məmurlarının özbaşınalığından acı təəssüf hissi ilə söhbət açmışdır.
        Ədibin ustalıqla qələmə aldığı bu əsərlər böyük təsir gücünə malikdir. Onları mütaliə edən oxucu düşünür və dəyişir, onda cəmiyyətdəki naqis cəhətlərə qarşı nifrət hissi baş qaldırır. Vətənpərvər yazıçının məqsədi də elə nadanlıq və məşəqqət içində yaşayan həmvətənlərini cəhalət yuxusundan oyatmaq idi.
        Bu baxımdan ədibin «Poçt qutusu» hekayəsi çox xarakterikdir. Əsərdə təqdim olunan İtqapan kəndinin sakini Novruzəli ötən əsrin əvvəllərindəki Azərbaycan kəndlilərinin ümumiləşdirilmiş obrazıdır. Novruzəli cəhalət içərisində yaşayan yüzlərlə, minlərlə həmkəndlilərdən biridir. Əsərdə onun başına gələn müsibətlər də ilk növbədə avamlığı ucbatından baş verir. Novruzəlinin sadəlövhlüyü elə bir həddədir ki, o hüquqlarını bilmir, ölənədək özünü xanın qulu sanır. O, söyülür, təhqir edilir, alçaldılır, lakin bunu təbii sanır. Buna görə də ailəsi ehtiyac içində dolansa da, əkib-becərdiyi məhsuldan mütləq xana pay ayırır, ildə bir neçə dəfə ona sovqat gətirir.
        Müəllif Novruzəlinin avamlığını poçt qutusunun önündə daha qabarıq nəzərə çarpdırmışdır. O, xanın verdiyi məktubu qutuya salandan sonra nə edəcəyini bilmir. Əvvəl istəyir ki, poçt qutusunun yanında dayanıb gözləsin, sonra fikirləşir ki, axı nə qədər gözləsin - ulağı acdır, axşam düşənədək evinə qayıtmalıdır. Novruzəli bu fikirləri beynində saf-çürük edərkən bir nəfər xidmətçi gəlib poçtun qapağını açır və məktubları torbaya doldurub aparmaq istəyir. Bunu görən Novruzəli xidmətçinin məktubları oğurladığını düşünür və cəld onun üstünə cumub xanın məktubunu istəyir, xidmətçi məktubu vermədikdə dava salır, onu üzüüstə yerə yıxır...
        Yazıçının hekayədə erməni və rus millətlərinin nümayəndələrinin poçt qutusuna məktub salmaları səhnəsini təsvir etməsi də təsadüfi deyildir. Bununla müəllif digər millətlərin elmə, inkişafa böyük maraq göstərmələrini və buna görə də zamanla ayaqlaşa bildiklərini nəzərə çarpdırmaq istəmişdir. Eyni sözləri müsəlmanlar barədə demək mümkün deyil. Onlar hər vəchlə övladların məktəbə getməkdən yayındırır, cəhalətdən yaxa qurtarmağa heç bir səy göstərmiıiər. Buna görə də həyatları çətinliklər içində keçir. Novruzəlinin əzab-əziyyətli dolanışığı, başına gələn bəlalar, durduğu yerdə külfətini başsız qoyub qazamata düşməsi bunun təsdiqidir.
        Böyük yazıçı C.Məmmədquluzadə belə təzadlı və təsiredici səhnələr təsvir etməklə ilk növbədə azərbaycanlıların gözünü açmaq, onları elmə, inkişafa, öz hüquqlarını anlamağa istiqamətləndirmək istəmişdir. Novruzəlinin faciəsi ayrılıqda götürülmüş tək bir fərdin faciəsi deyildir. Belə hal cəhalət içində boğulan cəmiyyət üçün xarakterik idi. Novruzəliləri faciələrdən qurtarmaq üçün ilk növbədə cəmiyyəti sağaltmaq gərək idi. Xalqını çox sevən, onun acınacaqlı həyat tərzinə ürəkdən acıyan ədibin dövrünün eybəcərliklərinə güzgü tutmaqda məqsədi də elə bu idi."
"        Azərbaycan xalqının tarixində görkəmli siyasət və dövlət xadimləri çox olmuşdur.
        Belə tarixi şəxsiyyətlər içərisində Azərbaycan xalqının ümummilli lideri adını qazanmış dövlət xadimi, dünyamiqyaslı siyasətçi Heydər Əliyevin xüsusi rolu vardır. Çünki dövlət xadimlərindən ancaq bu dahi şəxsiyyət milli lider səviyyəsinə yüksəlmişdir. Milli liderliklə siyasi liderlik keyfiyyətlərinin bir dövlət adamında birləşməsi bəşər tarixində nadir rast gəlinən haldır. Ulu öndər bu iki keyfiyyəti ehtiva etməklə bərabər, fəaliyyət göstərdiyi bütün digər sahələrdə də özünü məhz birinci şəxs kimi, lider kimi təsdiq etmişdir.
        Bu dahi insan Azərbaycan xalqının yaddaşında qurucu və xilaskar dövlət xadimi, milli lider və xalq məhəbbətini qazanan öndər kimi qalmışdır.
        Xalqımızın tarixi taleyində, dövlət quruculuğunda onun qədər misilsiz xidmətlər göstərən ikinci dövlət adamı tapmaq mümkün deyildir. Bu mənada o, xalqımızın milli iftixarı, ürəklərimizdə özünə yer tapan milli liderimiz, güvənc yerimiz, qürur duyduğumuz və arxa bildiyimiz böyük azərbaycanlı idi.
        H.ƏIiyev dünyanın nadir, sevilən siyasət adamı idi. O, dünya siyasətinə təsir etmək gücündə olan lider idi.
        Bu dahi insan tarixi yazan və yaradan, onu yönəltməyi və fövqündə durmağı bacaran nadir şəxsiyyətlərdən idi. O təkcə güclü idarəedici deyil, həm də sözlərinin çəkisi, sanbalı olan, kütləni arxasınca aparmağı bacaran bir siyasi xadim idi.
        O, mahir psixoloq, insan qəlbinin dərin bilicisi idi. Buna görə də onun gələcəyi görmək qabiliyyəti başqalarına nisbətən daha güclü idi. Siyasətçilər bu dahi insanı «liderlərin lideri» adlandırırlar.
        Bu da bir həqiqətdir ki, dünyada tanınan, sevilən, şəxsiyyətinə, siyasi və dövlətçilik fəaliyyətinə çox böyük hörmətlə yanaşılan H.ƏIiyev haqqında söz demək, fikir söyləməko qədər də asan deyil.
        Biz qürur duyuruq ki, xalqımızın dünyada bu səviyyədə sevilən, hörmət bəslənilən ümummilli lideri olmuşdur. Bu gün ölkəmiz bu siyasətin uğurlarını hiss edir, onunla yaşayır və faydalanır.
        H.ƏIiyev siyasətinin Prezident İ.ƏIiyev tərəfindən uğurla davam etdirilməsini aydın görən xalqımız bu siyasəti yüksək dəyərləndirir və onun ətrafında sıx birləşir."
"        Mən cahillik və təvazökarlıq haqqında bir az dərindən düşünmək istəyirəm. Bunlar müxtəlif və zidd bir anlamlardır. Cahil insan - özündən çox razı, özünü başqalarından üstün tutan bir şəxsdir. O, lovğa və təkəbbürlüdür, onunla həmfikir olmağa ümid etməyə dəyməz. Cahil insanlar özlərinə xoş gəlirlər, başqaları isə onları xoşlamırlar. Cahil - xudbin və özünüsevər insandır, tək özünü düşünən və başqalarına bir fayda verməyən adamdır. Onların iddialarına əsasən, elmlər heç vaxt problemləri həll etməyə qadir deyillər. Cahil - yaltaqların dostu və ədavətin atasıdır.
        Mənə elə gəlir ki, Napoleon Bonapart çox özünə vurğun və özündən razı bir insan olmuşdur.
        Döyüşdən sonra o, döyüş meydanını təkəbbürlə gəzərək düşmənlərin cəsədlərinə tamaşa edirdi. Bəs nə, o ki, qəhrəmandır! O hökmdardır! Yəni, hələ ki. Atalar yaxşı deyib: «Sən saydığını say, gör fələk nə sayır». Lakin əsgərlər bəzən onun əməllərini pisləyirdilər. L.Tolstoyun «Hərb və Sülh» romanını oxuduqda Napoleonun surəti bir cahil şəxs kimi təəssürat oyadır. Bizim müasir həyatda da, bəziləri özlərini tərifləyir və diqqət mərkəzində qalmaq istəyirlər, lakin həqiqətdə onlar cahildirlər.
        Təvazökarlıq isə insanı zinətləndirir. Mənim fikrimcə, öz sevimli işini sakitcə və heç kimə mane olmayaraq, özünü tərifləmədən görən insan - hörmətə layiqdir. O özünü tərifləmir, təkəbbür göstərmir və bilgiləri ilə lovğalanmır. Belə təvazökar insanlardan o cümlədən, alimlər və mühəndislər yetişir. Onlar bəşəriyyətə öz töhfələrini bəxş etməyin müqabilində heç bir şey istəmirlər.
        Belə insanlardan biri də, dahi aviakonstruktor S.Korolyov olmuşdur. O, dünyada ilk dəfə, Yuri Qaqarini kosmosa aparan kosmik gəminin müəllifidir. Həmçinin, S.Fyodorov - həmin oftalmoloq ki, onun zəhməti nəticəsində minlərlə insan yenidən görməyə başlayıb. Məşhur kardioloq Akçurin, minlərlə ürək cərrahiyyə əməliyyatları aparmış və insanları ölümdən xilas etmişdir. Bu siyahını uzatmaq olar. Onları bütün dünya tanıyır. Bu şəxslər xalis niyyətlə öz əməllərini edərək, həm Uca Allah yanında hörmət qazanmış və həm də insanlar arasında. Nizami, Nəsimi, Füzuli, Həzi Aslanov, Mehdi Hüseynzadə və s. Onların bəzisi əldə qələm, digərləri isə əldə silah Vətənə xidmət göstərmişlər. Onların təvazökarlığı həmişə insanların qəlbində yaşayacaqdır.
        Elm öyrənməkdə inadlı və israrlı olmaq lazımdır, çünki elmsiz heç bir şey qabağa getməz. Səsdən sürətli laynerlər, iti gedən qatarlar və avtomobillər, nəhəng tikililər və s. - bütün bunların hamısına elmin hesabına nail olunmuşdur.
        Nə vaxtsa dünyada yenidən sülh bərqərar olacaq, atom və kimyəvi silahları məhv edəcəklər (bunlar bədbəxtçilik gətirən silahlar olsa da, insan zehninin məhsuludur). Sülh bərqərar olunduqdan sonra, silahlara xərclənən bütün vəsait bəşəriyyətə fayda vermək üçün xərclənəcəkdir. Dünyada hər bir şey kompyuterləşdiriləcək. Bu necə də gözəldir!
        Hər yerdə mədəniyyət, gözəl əxlaq hakim olacaq. Əlbəttə ki, hər bir evə elm daxil olacaq. Buna görə də, bizə, yəni planetin yaxşı gələcəyini düşünən insanlara, özlərindən razı olan cahillər gərək deyil. Bizə elm oxuyan və mənəviyyatlı insanlar lazımdır.
        Bizim qüdrətimiz - savadlı və mənəviyyatlı insanların sayında və keyfıyyətindədir."
"        Ümummilli liderimiz H.ƏIiyev demişdir: «Hər bir Azərbaycan gənci hər şeydən çox, hər şeydən artıq müstəqil Azərbaycanın bu günü, gələcəyi haqqında düşünməlidir.»
        Gənclik cəmiyyətin ən aktiv təbəqəsidir. Azərbaycanın inkişafında, ictimai-siyasi həyatında, ölkədə keçirilən istənilən tədbirlərdə gəncliyin rolu getdikcə artmaqdadır.
        Bizlər bu gün Azərbaycan vətəndaşı, Azərbaycan gənci olmağımızla fəxr edir, qürur duyuruq. Bu qürur bizdə davamlı inkişafda olan, monolit bünövrəsi Ulu öndərimiz H.ƏIiyev tərəfindən qurulmuş, günbəgün inkişaf edən, bayraqları uca zirvələrə qalxan güclü və sivil bir dövlətdə, doğma Azərbaycanımızda yaşamağımızdan irəli gəlir. Dövlətin gələcəyi və inkişafı gənclərin sağlam düşüncəsindən bəhrələnir. Gənclik cəmiyyətdə özünütəsdiq etmişdir. Gənclər cəmiyyətin ən həssas, hər an qayğıya ehtiyacı olan hissəsidir.
        Dövlətimiz gənclərin sağlam ruhda tərbiyə olunmaları və əsl vətəndaş kimi yetişmələri üçün əlindən gələni əsirgəməz Azərbaycan gəncləri də bu gün ictimai-siyasi, sosial-mədəni və digər sahələrdə fəal iştirak edir.
        Dövlət başçısının atmış olduğu addımlar və gənclərə verdiyi dəstək nəticəsində gənclər də bir qədər fəallaşır, daha da müsbət nəticələr əldə edir. Mədəniyyət, elm və digər sahələrdə parlaq nailiyyətlər qazanır.
        «Evrovision» beynəlxalq yarışmasının respublikamızda keçirilməsi də məhz gənclərimizin uğurlandır.
        Bu gün informasiya-kommunikasiya və rabitə sahələrində qazandıqları uğurlar göz qabağındadır.
        Düşünürəm ki, dövlətimiz biz gənclərə göstərdiyi qayğı və diqqət bizim məsuliyyətimizi daha da artıracaq, ölkəmizin gələcək inkişafı üçün çiyinlərimizə ağır və şərəfli yük qoyacaqdır. İnanıram ki, biz öz fəaliyyətimizi Prezidentimiz İ.ƏIiyevin biz gənclərə olan inam və etimadını bu gün olduğu kimi, gələcəkdə də doğruldacağıq.
        Azərbaycan gəncliyi cənab Prezident İ.ƏIiyevin yürütdüyü daxili və xarici siyasəti dəstəkləyir və ölkəmizin işıqlı və parlaq gələcəyini məhz onun çiyinlərində görür. Gəncliyimiz Azərbaycan naminə sabahımızdır. Vətənimiz naminə uğurumuzdur, bütövlüyümüz, dilimiz naminə şərəfimizdir. Demək sabahımız, uğurumuz, zəfərimiz bizimlədir."
"        Dünya ədəbiyyatının görkəmli nümayəndələrindən biri Migel de Servantesdir. O, Avropa intibah mədəniyyəti tarixində satirik-realist roman ustası kimi tanınmış, özünün «Don Kixot» əsəri ilə dünya şöhrəti qazanmışdır. Əwəlcə cəngavərlik romanı yazmaq isləyən Servantes çox keçmədən bu fikirdən əl çəkmiş, «Don Kixot» əsərini də məhz cəngavərlik romanlarına parodiya kimi qələmə almışdır.
        «Don Kixot» romanında himanizm və xeyirxahlıq ideyaları mühüm yer tutur. Don Kixotun başına gələn faciələrin hamısı onun özünün humanizmindən və qəlbinin xeyirxahlığından irəli gəlir. Qəhrəmanın qarşıya qoyduğu məqsəd, görmək istədiyi işlər nə qədər müsbət yönümlü olsa da, gücü çatmayan işə girişdiyinə və vaxtı keçmiş ənənələri yaşatmaq istədiyinə görə mənasızlaşır, onun özünü gülünc vəziyyətlərə qoyur.
        M. Servantesin «Don Kixot» romanı dünya ədəbiyyatı tarixində mühüm təsir gücünə malik bir əsər kimi şöhrət qazanmışdır və indi də oxucular tərəfindən sevilə-sevilə oxunur."
        Heç təsadüfi deyildir ki, respublikamızın ərazisi «Avropanın ən qədim sakinləri» xəritəsinə daxil edilmişdir.
        Xalqımız təqribən 5 min illik dövlətçilik tarixinə malikdir. Azərbaycanın ərazisində ilk dövlət qurumları hələ eramızdan əvvəl IV minilliyin sonu - III minilliyin əvvəllərindən başlayaraq yaranmışdır. Eramızdan əvvəl I minillikdə - bizim eranın I minilliyinin əvvəllərində Azərbaycan ərazisində Manna, İskit, Atropatena və Albaniya kimi o dövr üçün qüdrətli sayılan dövlətlər mövcud olmuşdur.
        VII əsrdə İslam dininin yayılması ilə Azərbaycan torpaqlarında ərəb xilafətinin hökmranlığı başlamışdır. IX əsrin ortalarından etibarən ərəb xilafətinin süqutundan sonra Azərbaycan torpaqlarında Sacilər, Şirvanşahlar, Salarilər, Rəvvadilər, Şəddadilər dövlətləri yaranmışdır. Lakin, bu dövlətlərin heç biri qüdrətli deyildi. Bunlar tez süqut etdilər və Azərbaycan Böyük Səlcuq imperatorluğunun tərkibinə daxil oldu.
        Səfəvi dövlətinin süqutundan sonra hakimiyyətə Azərbaycan sərkərdəsi Nadir şah gəldi. O, Səfəvi imperiyasının sərhədlərini daha da genişləndirdi. Lakin Nadir şahın güclü mərkəzləşdirilmiş dövlət yaratmaq planları baş tutmadı və onun ölümündən sonra Azərbaycan xanlıqlara parçalandı.
        XVIII əsrin sonlarından etibarən Azərbaycan İranla Rusiya arasında uzun sürən qanlı müharibələr meydanına çevrildi. Bu iki imperiya arasında 1813-cü ildə bağlanan Gülüstan və 1828-ci ildə imzalanan Türkmənçay müqavilələrinə əsasən Azərbaycan iki yerə parçalandı. Şimali Azərbaycan Rusiyanın, Cənubi Azərbaycan isə İranın tərkibinə qatıldı.
        Rusiyanın və İranın yürütdüyü imperiya siyasəti xalqımızın azadlıq, müstəqil dövlət qurmaq arzularını səngidə bilmədi. 1918-ci il mayın 28-də Şimali Azərbaycanda Şərqdə ilk demokratik respublika - Azərbaycan Xalq Cümhuriyyəti yaradıldı. Bu cümhuriyyət cəmi 23 aydan sonra süqut etsə də, Azərbaycanın dövlətçilik tarixində parlaq bir səhifə oldu.
        Respublikamız 1920-1991-ci illərdə Sovet Sosialist Respublikaları Ittifaqı adlanan nəhəng dövlətin tərkibində yaşamışdır. Bu dövr ziddiyyətli bir dövr olmuşdur. Sovet hakimiyyəti illərində adət-ənənələrimizə, mənəvi dəyərlərimizə, dilimizə təzyiqlər göstərilsə də, xalqımız öz milli varlığını qorumağa nail oldu və böyük inkişaf yolu keçdi, elm-təhsil, mədəni inkişaf sahələrində sanballı nailiyyətlər qazandı.
        Nəhayət, 1991-ci ildə xalqımız böyük xoşbəxtliyə qovuşdu - XX yüzillikdə ikinci dəfə özünün müstəqil dövlətini qurdu. 1991-ci ilin oktyabrından bəri Azərbaycan müstəqillik yolunda inamla irəliləyir, xalqımız öz taleyinin sahibidir. Müstəqil Azərbaycan ABŞ, Fransa, Almaniya, italiya, Türkiyə, Rusiya kimi qüdrətli dövlətlərlə diplomatik münasibətlər qurmuşdur. Bu gün üçrəngli bayrağımız Birləşmiş Millətlər Təşkilatı, Avropa Şurası kimi mötəbər beynəlxalq təşkilatların iqamətgahları önündə əzəmətlə dalğalanır.
        Eyni zamanda respublikanın daxilində böyük dəyişikliklər baş verir. Azərbaycan iqtisadi inkişaf tempinə görə bütün dünyada öncül mövqeyə çıxıb. Uğurlu neft siyasətinin sayəsində respublikamıza böyük miqdarda maliyyə vəsaitləri gəlir. Bu gün bütün Azərbaycanın geniş tikinti, quruculuq meydanına çevrilməsi, yeni istehsalatların işə salınması, təhsil sisteminin yeniləşdirilməsi, mədəniyyətin inkişafına qayğı göstərilməsi bizdə müstəqil Azərbaycanın sabahına nikbin baxmağa əsas verir. Azərbaycanın sabaha açılan pəncərəsi geniş və işıqlıdır. Mən bu pəncərədən müstəqilliyimizin getdikcə möhkəmlənməsini, ölkəmizin qüdrətinin artmasını görürəm."
"(N.Xəzri)
        Elə şeylər var ki, insanın həyatında onları heç nə ilə əvəz etmək mümkün deyil. Vətən kimi. Yem dalınca uzaq məsafələr qət edən quş axşam düşəndə adi quru otlardan toxuduğu yuvasına qayıdır, burada özünə rahatlıq tapır, nəsil artınr. İnsan da belədir. O, vəzifə pillələrində yüksələ, ömrünün müəyyən illərini hansısa bir səbəbdən yaxın-uzaq məmləkətlərdə keçirə bilər. Ancaq harada olmasına baxmayaraq, insan dünyaya göz açdığı, böyüyüb boya-başa çatdığı, əcdadlarının ruhu dolaşan Vətənə can atır.
        İnsan əzəli və əbədi rahatlığını yalnız doğma Vətənində tapır. Dünyada sərvəti, iqtisadi gücü, görməli yerləri, iri şəhərləri, məşhur abidələri ilə şöhrət tapan məmləkətlərin sayı çoxdur. Fransanın paytaxtı Eyfel qülləsini, Luvr muzeyini, Misir piramidalannı, Çin səddini, Italiya şəhərlərinin qədim məhəllələrini görməyi, Türkiyənin Antalya kurortlarında dincəlməyi, Rusiya çöllərində qış idman növlərinin ləzzətini dadmağı kim arzulamır? Ancaq ayrı-ayrı ölkələrin, şəhərlərin gözəllikləri nə qədər cazibədar olsa da, Vətəni əvəz edə bilməz. Biz o yerlərə dünyagörüşümüzü genişləndirmək, müxtəlif mədəniyyətlərlə tanış olmaq üçün can atırıq. Müəyyən müddət qaldıqdan sonra qərib məmləkətlərin gözəllikləri, rahatlıqları belə adamı sıxır. Qəlbimizdə Vətənə bağlılıq isə əbədi və dəyişməzdir. Mən Vətənsiz insanı qəfəsə salınmış quşa bənzədirəm. Bülbül qəfəsdə susur, şirin nəğmələr oxumur, qəm-qüssədən saralıb-solur. Vətənsiz insan da belədir. Vətən yoxdursa, geniş dünya ona dar gəlir, özünə yer tapa bilmir, daim nisgil, xiffət içində yaşayır.
        Vətənin insan üçün nə demək olduğunu son illərin hadisələrinin timsalında aydın görmək mümkündür. 1988-ci ildən etibarən bədnam qonşularımız - ermənilər xalqımıza qarşı məkrli planlarının növbəti mərhələsini həyata keçirməyə başladılar. Əzəli torpaqlarımız olan indiki Ermənistanda azərbaycanlılara qarşı etnik təmizləmə siyasəti yürütdülər, Dağlıq Qarabağı, ona bitişik rayonları işğal edərək soydaşlarımızı doğma ev-eşiklərindən didərgin saldılar. Həmin insanların çoxusu, ələlxüsus da yaşlı nəslin nümayəndələri Vətənsizlik dərdinə dözməyərək dünyalarını dəyişdilər,
        «Tez-tez kəndimizi yuxuda görürəm. Şirin xəyallar məni Soyuq Bulaq dağlarına apanr. Sanki heç nə dəyişməyib. Kəndimizin ortasından keçərək qıvrıla-qıvrıla çöllərə tərəf axan çayın şırıltısını lap yaxında eşidirəm. Uşaqlığım, ilk gəncliyim keçən göy çəmənlər, yamyaşıl yamaclar yenə məni öz qoynuna səsləyir. Özümü dünyanın xoşbəxti sanıram, hər daşı, hər ağacı sinəmə sıxıb öpmək, özüm də torpağa qarışıb onun bir zərrəsi olmaq istəyirəm... Heyhat, bütün bunlar şirin xəyallardır, acı reallıq isə belədir: doğma yurd yerləri düşmən tapdağı altındadır. Açığı, əvvəllər yurd yerlərinin belə əziz, əvəzsiz olduğunu, bu qədər dərk etmirdim. O yerlərə bircə dəfə ayaq basmaq üçün bütün həyatımı verərdim». Qaçqın Gülçöhrə Əliyevanın yazdığı bu sətirlər indiki Ermənistandan zorla çıxarılmış on minlərlə soydaşımızın el-oba həsrətini, iztirablarını, mənəvi sıxıntılarını ifadə edir. Tarixi ədalətsizliklər üzündən itirilmiş torpaqlar, yurd yerləri qarşısıalınmaz bir qüvvətək Vətən övladlarını özünə çəkir.
        Vətən həsrəti ilə göynəyən insanların həyatından çoxlu belə misallar gətirmək mümkündür. Böyük şairimiz Hüseyn Cavid əsərlərində ifadə etdiyi milli ideyalara görə repressiya qurbanı olmuşdur. O, uzaq Sibirə sürgün edilmiş, elə orada da dünyasını dəyişmişdir. Vətəndən uzaqlarda yad torpaqda uyuyan şairin ruhu narahat idi. Nəhayət, bu həsrətə son qoyuldu. Ötən əsrin səksəninci illərində böyük çətinliklərdən sonra onun nəşi Azərbaycana gətirildi və Naxçıvanda doğma torpağa tapşırıldı, onun qəbri üstündə əzəmətli məqbərə ucaldıldı. Bununla da, sağlığında bütün varlığı ilə Azərbaycana bağlı olan H.Cavidin ruhu Vətənə qovuşdu. Bu, şairin yaxınları, onun yaradıcılığını sevənlər üçün böyük təsəllidir.
        Beləliklə, xalqımızın mentalitetində Vətənə bağlılıq mühüm yer tutur."
"        Dostluğun qırılmaz zəncirlə müqayisə edilməsi təsadüfi deyildir. Həqiqətən də, səmimi, möhkəm dostluq hisslərini heç nə ilə sarsıtmaq mümkün deyildir. Insanlar arasında hər xoş münasibəti dostluq adlandırmaq olmaz. Həqiqi dostluq illərin sınağından çıxır, bərkdə-boşda, həyatın enişliyoxuşlu yollarında sınanılır. Əsl dostluq insanlar arasında münasibətlərin ən uca zirvəsidir. Əgər sən dostluğu yüksək qiymətləndirirsənsə, gərək dostun sandığın şəxsin yolunda hər bir çətinliyə dözməyi bacarasan, sirlərini ondan gizlətməyəsən, heç vaxt yalan danışmayasan. Nahaq deməyiblər ki, dostdosta tən gərək, tən olmasa, gen gərək.
        Mən «Dostluq nədir?» sualı ətrafında tez-tez düşünürəm. Mənim qənaətimə görə dostluq-fədakarlıq deməkdir. Asan günün dostluğu vaxtsız açan çiçəyə bənzəyir - onu şaxta, qar vurub soldurur. Çətinliklərdə bərkiyən dostluq isə uzunömürlü olur. «Uzaq sahillərdə» filmini yada salaq. Zənnimizcə, filmin qəhrəmanları Mehdi ilə Veselin arasında yaranan münasibətlərə «Dostluq nədir» sualının konkret cavabıdır. Onlar müharibənin odlu-alovlu yollarını birlikdə keçmiş, aralarında əsl dostluq münasibətləri yaranmışdır.
        Hamı kimi mənim də çoxlu dostlarım var. Onların əksəriyyəti mənimlə eyni sinifdə oxuyurlar. Bizim aramızda qarşılıqlı səmimiyyət və hörmət hökm sürür. Heç vaxt bir-birimizin xətrinə dəymirik. Biz, boş vaxtlarımızda bir yerə yığışır, müxtəlif məsələləri müzakirə edirik. Eyni zamanda bir-birimizə asanlıqla güzəştə getməyi də bacarırıq. Biz adətən, dərslərimizi də bir yerdə hazırlayırıq. Bu bizə dərslərimizdən yüksək qiymətlər almağımıza böyük təsir göstərir. Heç təsadüfı deyildir ki, dostlarımız arasında dərslərdən geri qalan yoxdur, biz hamımız dərs əlaçısıyıq. Müxtəlif fənlərdən «əla» qiymətlər almaqla həm valideynlərimizin etimadını doğrulduruq, həm də təhsil aldığımız məktəbin şöhrətini artırmağa çalışırıq. Müəllimlərimiz də onların zəhmətini itirmədiyimizə görə bizimlə fəxr edirlər.
        Belə bir deyim var. «Hər şeyin təzəsi, dostun köhnəsi». Mən də məktəb illərində qazandığım dostlarımla fəxr edir və onları qorumağa çalışıram. Mənim ən şirin xatirələrim dostlarımla keçirdiyim anlarla bağlıdır. Mən özlüyümdə qəti şəkildə müəyyənləşdirmişəm: həyatımda dostlarımı heç vaxt heç nə ilə və heç kimlə əvəz etmək mümkün olmayacaq.
        Mən əsl dostluğu tərənnüm edən çoxlu kitablar oxumuşam. Dostluqla bağlı bədii əsərlər arasında sevimli yazıçımız S.S.Axundovun «Qaraca qız» hekayəsi daha təsirlidir. Əsərin balaca qəhrəmanı Qaraca qız təxminən bizim yaşıdımızdır. Onun üçün dostluq hər şeydən qiymətlidir. Buna görə də ürək qızdırdığı rəfiqəsi təhlükə ilə üz-üzə qalanda özünü saxlaya bilmir. O, rəfiqəsinin zəhərli qanını sormaqdan belə çəkinmir. Beləliklə, Qaraca qız dostunu xilas edir, özü isə erkən yaşında həyatla vidalaşır.
        İçərişəhər Bakının beşiyi hesab olunur. Arxeoloji qazıntılar zamanı burada V-VII əsrlərə aid tikililər tapılmışdır. İçərişəhər X-XII əsrlərdə tikilmiş möhtəşəm qala divarları ilə əhatə olunmuşdur. Qoşa Qala qapısında iki şir və onların ortasında öküz başı təsvir olunmuşdur. Rəvayətə görə şirlər qalanın əhalisinin cəngavərliyin, öküz başı isə buradakı firavanlığın rəmzidir. İçərişəhər özünəməxsus dar küçələri, dalanları, milli memarlıq üslubunda inşa edilmiş tikililəri ilə açıq səma altında muzeyi xatırladır. Buradakı qədim tikililərdən biri də Qız qalasıdır. Hündürlüyü 28 metrə çatan bu nadir memarlıq abidəsi XII əsrin yadigarıdır. Davud oğlu Məsud tərəfindən tikdirilən bu abidə indi şəhərimizin rəmzinə çevrilmişdir. Şərq ölkələrində çoxlu sayda eyniadlı qalalar tikilsə də, içərişəhərdəki qala öz möhtəşəmliyi ilə digərlərindən fərqlənir. Onun «Qız qalası» adlandırılması isə qalanın alınmazlığına işarədir.
        İçərişəhərdəki Şirvanşahlar sarayı da gözəl memarlıq nümunəsidir. Sarayın möhtəşəmliyi, divarlardakı naxışlann incəliyi adamı heyran qoyur. Bu sarayı XV əsrdə Şirvan şahı Xəlilullah özünümüdafiə məqsədi ilə tikdirmişdir.
        Bakılılar bura gələn qonaqlara belə deyirlər. Bakıya gəlib sahilboyu uzanan bulvarı gəzməmisənsə, deməli, heç bu şəhərdə olmamısan. Zarafatla ifadə olunan bu sözlərdə bir həqiqət payı var. İndi Dənizkənarı Milli Park adlanan bulvar həqiqətən, Bakının vizit vərəqinə çevrilmişdir. Sahilboyu bir neçə kilometr uzanan bulvar ilk növbədə əla istirahət məkanıdır. Buradakı sakit mühit, genişlik, təmiz dəniz havası, yaşıllıqlar, oyun qurğuları, milli xörəklər bişirilən restoranlar həm uşaqlara, həm də böyüklərə, sözün əsl mənasında, «gəl-gəl» deyir. Bakı buxtasında gəmi ilə dəniz gəzintisinə çıxmağın isə bir özgə ləzzəti var. Bakı buxtasında açıq dənizdə yaradılan fəvvarə də geniş şöhrət tapıb. Təxminən 100 metrədək qalxan bu fəvvarəni cəsarətlə «dəniz gözəli» adlandırmaq mümkündür.
        Bakı dünyada neft şəhəri kimi tanınır. Burada həm quruda, həm də açıq dənizdə «qara qızıl» çıxarılır. Paytaxt neftçiləri 1949-cu ildə Xəzəri ram edərək açıq dənizdə neft hasilatına başlamışlar. Burada estakadalar üzərində salınan şəhərin - «Neft daşları»nın isə dünyada analoqu yoxdur.
        Bakının parklarını, küçələrini dahi söz ustadlarının, məşhur yazıçıların heykəlləri bəzəyir. Akademik Milli Dram Teatnnın qarşısındakı bu abidə dahi Füzulinin heykəlidir. Söz mülkünün sultanı Füzuli yenə xəyal aləminə qapılıb. Abidənin postamentində isə şairin əsərlərindən seçilmiş süjetlər həkk olunub. Bu, dahi Nizaminin abidəsidir. Abidə ilə üzbəüz, yaraşıqlı binada böyük söz ustadının adını daşıyan Azərbaycan Ədəbiyyatı Muzeyi yerləşir. Olməz şairimiz S.Vurğunun abidəsi isə şəhərin mərkəzi hissəsində böyük bir bağda ucalır. Memar S.Vurğunu ayaq üstə təsvir edib - o sanki tribunadan Vətənə böyük məhəbbətlə qələmə aldığı «Azərbaycan» şeirini söyləyir.
        Hazırda şəhərimiz özünün yeni inkişaf dövrünü yaşayır. Təkcə son illərdə şəhərin ayrı-ayrı istirahət guşələrində çoxlu sayda fəvvarəli hovuzlar inşa edilmiş, yeni yaşıllıqlar salınmışdır. Bir çox ünvanlarda köhnə tikililər sökülərək onların yerində yeni, bir-birindən yaraşıqlı göydələnlər ucaldılır.
        Bir sözlə, şəhərimiz gələcəyə doğru inamlı addımlar atır, qədimliyini saxlayaraq müasirləşir, daha cazibədar görkəm alır."
"        Azərbaycan dili dünyanın ən zəngin və inkişaf etmiş dillərindən biridir. Dil xalqın böyük var-dövləti, əvəzedilməz sərvətidir. Onunla həyat, varlıq və onun daşıyıcılarının şüurlu və əmək fəaliyyəti ifadə olunur. Dilin maneəsiz inkişafı milli azadlığın zəmanəti və rəhnidir, dilin çiçəklənməsi isə milli rifahın başlıca göstəricisidir. Dil və onun daşıyıcıları, o dərəcədə həyati zəruri əlaqəli və vəhdətdədir, onların birini digərindən təcrid etmək düşünülməz ağılagəlməzdir. Dil insanın əmək fəaliyyəti və insan cəmiyyətinin formalaşması prosesində meydana gəlmişdir. Dil xalqın inkişafının vasitəsi kimi insanların bütün bəşəriyyətlə ünsiyyəti üçün, təbiət qanunlannı və ictimai inkişafı yaxşı dərk etməyə kömək edir. Dilin köməyi ilə insanlar təsəvvürləri və dünyagörüşünü izhar edərək, əvəzedilməz ünsiyyət vasitəsi olaraq, bəşərin inkişafına daim xidmət edir.
        Milli dil, onun daşıyıcılarının intellektual inkişafında və mənəvi potensialının böyüməsində və qiymətləndirilməsində mühüm rol oynayır, milli mədəniyyətin çiçəklənməsinə, bilik dərəcəsi və dünyagörüş sahəsinin, sosial-ictimai yetişkənlik və kamilliyinin artmasına imkan yaradır.
        Öz doğma dilinə münasibət vətənə və anaya məhəbbətlə müqayisə edilir. Rus yazıçı Paustovski ana dilinə həssas yanaşmanın zəruriliyini qeyd edərək bildirir ki, «Hər bir adamın doğma dilinə münasibətini nəinki onun mədəni səviyyəsi ilə, həm də vətəndaşlıq dəyəri ilə çox dəqiq mühakimə etmək olar. Öz vətəninə həqiqi məhəbbət öz doğma dilini sevmədən mümkün deyil, ağılagəlməzdir». insanın öz ana dilinə bağlılığı barədə Azərbaycanın tanınmış adamları da çox aforizmlər deyiblər. Cəlil Məmmədquluzadə deyir ki, insan dünyaya gözünü açanda, ilk dəfə eşitdiyi doğma dili unudaraq yaşaması mümkün deyil. Firidun bəy Köçərli isə, doğma dilə məhəbbəti anaya və vətənə məhəbbətlə eyniləşdirirdi.
        Ancaq milli dilin xalqın həyatında belə vacib əhəmiyyət kəsb etməyinə baxmayaraq, Azərbaycan dili çox faciəvi bir tarix yaşamışdır. Çoxəsrli bir tarixə malik xalqımız, uzun müddət ərzində davamlı olaraq özünün ədəbi dilindən təcrid edilmiş, dil zorakı yolla sıxışdırılıb çıxarılmış, kənar düşmüşdür. Ancaq Azərbaycan xalqı öz dilinə qarşı olan ədalətsizliklə barışmamışdır. Yüz illərlə Azərbaycan dilinin sıxışdırılmasına və qadağalar qoyulmasına baxmayaraq, bu dil, xalqın və öncül insanların əks müqaviməti sayəsində qorunub saxlanmış, inkişaf etmişdir.
        Azərbaycan poeziyasının korifeyi, yüksək humanizm və insan azadlığı ideallarının carçısı Nəsimi, öz qüdrətli şair-filosof səsini qaldıraraq insanın, onun dilinin və mədəniyyətinin müdafiəsinə qalxdı. O, ölməz yaradıcılığını da öz doğma dilində, sadə həmvətənləri üçün yazıb yaratdı və ən başlıcası isə Azərbaycan dilini ədəbi və poetik arenaya çıxardı. Məhz Azərbaycan ədəbi dilinin formalaşması Nəsiminin adı ilə bağlıdır.
"        Vətənə olan sevginin və vətənpərvərliyin sirri, insanın öz ölkəsinə və xalqına etdiyi xeyirli işlərdə gizlənmişdir. Çox vaxtı o, bunu hiss etmir. Lakin, bu fakt olaraq, əməlsiz və Vətənə töhfə edilmədən olunan sevgi, sevgi deyil bir sınanılmamış illüziyadır. Bu illüziyalardan biri də, doğma dilə məhəbbəti olmayan, vətən sevgisidir.
        Əsl vətənpərvərliyi, doğma dilə olan diqqəti məhəbbətsiz təsəvvür etmək mümkün deyil. Biz öz dilimizin şirinliyini hiss edirik və onun gözəl və zərif məqamlarını hiss edirik. Biz artıq bilirik ki, doğma dilimiz - bizim sərvətimizdir və dünyanın heç bir dili ilə, biz öz fikir və hisslərimizin m üxtəlif çalarlarını iqrar edə bilmərik.
        Azərbaycan dili - Azərbaycan Respublikasının dövlət dilidir. Bundan əlavə Azərbaycan dili dünyanın müxtəlif yerlərində yayılmışdır. Ümumi olaraq bu gözəl dildə danışan və ünsiyyət saxlayan insanların sayı 30 milyondan çoxdur.
        Azərbaycan dilinin formalaşması tarixi VII-IX əsrlərə təsadüf edir. Azərbaycan dilinə aid ilk yazılı tapıntılar XIII əsrə təsadüf edilir. Bir çox dahi şair və yazıçılar öz əsərlərini Azərbaycan dilində yazıb-yaratmışlar: İmadəddin Nəsimi, Molla Pənah Vaqif, M.Ə.Sabir və s.
        Türk dillər qrupundan biri olan Azərbaycan dilinə, əsrlər boyu bir çox yazıçı və alimlər böyük diqqət yetirmişlər.
        Şuşada, Qubada və Şamaxıda səfərdə olan, Azərbaycan dilindən dərs alan böyük rus şairi M.Lermontov yazırdı ki, «Fransız dili Avropada böyük əhəmiyyət kəsb etdiyi kimi, Azərbaycan dili də Asiyada mühümdür». Qriboyedov, Puşkin, Lermontov və Lev Tolstoyun qafqaz mövzusuna aid əsərlərində, bir sıra Azərbaycan sözlərinin işlənməsi səbəbsiz deyil.
        Azərbaycan Respublikası müstəqillik qazandıqdan sonra Azərbaycan dilinə qarşı diqqət və qayğı artdı. O, tək millətlər arasında ünsiyyət vasitəsi kimi deyil, həmçinin dövlət dili statusunu aldı.
        Müasir zamanda dilimizin daha da inkişaf etməsi bizim özümüzdən asılıdır. Biz yeni minilliyə qədəm qoymuşuq və müstəqil, demokratik ölkədə yaşayırıq. Biz XXI əsrdə yaşayan nəsil, müstəqil məmləkətimizin inkişafı qüdrətli və zəngin dövlətə çevrilməsi yolunda əlimizdən gələni əsirgəməməliyik. Biz, müharibəyə və kasıbçılığa son qoymalı, güclü iqtisadiyyata malik olmalıyıq. Gələcək nəsillərin necə yaşaması yalnız bizdən asılıdır.
        Bütün bunlar, doğma Azərbaycan dilinə dərindən yiyələnmək, onun daha da inkişaf edib kamilləşmə yolundan keçir. Bunları yerinə yetirən əziz millətimiz, Azərbaycanı qüdrətli və çiçəklənən dövlətə çevirəcəkdir."
"        Mənim doğulub boya başa çatdığım, canımdan əziz bildiyim, sevdiyim, daima, fəxr edib öyündüyüm əziz diyar, qədim şəhər Bakı! Bu şəhər Azərbaycanımızın döyünən ürəyi, vuran qəlbi, onun paytaxtıdır. İki min ildən çox yaşı olan bu qədim şəhər Abşeron yarımadasında yerləşərək, mavi gözlü, çılğın Xəzərin cənub - şərq sahilində, geniş Bakı buxtasında yerləşir. Onun sahilindən üzüyuxarı cərgə binalar, evlər ucalır. Dəniz sahilindən bulvardan başlanan ağaclar, kollar və yaşıllıqlar şəhərimizə xüsusi gözəllik verir.
        Doğma Bakımın gecələri, xüsusilə gözəl olur. Belə ki, sahil boyu uzanan işıq zolaqları sahilə yan almış gəmilər, uzaqdan mavi Xəzərimin sularında bərq vuran neft buruqlarının işıqları şəhərimi daha da gözəl və füsunkar edir. Kilometrlərlə uzanıb gedən dənizkənarı bulvar, qəşəng terrasalar, dekorativ kollar, yamyaşıl ağaclar şəhərimizi bir daha gözəlləşdirir. Milli parkımız Bakı əhalisinin ən sevdiyi istirahət məkanlarındandır.
        Bakı çox milyonlu bir şəhər olması ilə yanaşı, çoxsaylı millətlərin məskunlaşdığı rahat, sevə-sevə yaşadığı bir şəhərdir. özünü vətəndaş hesab edən hər bir şəxs doğulub-yaşadığı yeri müqəddəs saymalı, onun bütün tarixi keçmişini, milli adət-ənənələrinə yaxından bələd olmalı, bu xüsusiyyətləri həm təbliğ edib yaymalı, həm də növbəti nəsillərə ötürməlidir. Belə insan gözəl vətəndaş, fədakar vətənpərvər olur.
        Əsrlər boyu millətim hər bir xalqa qucağını geniş açıb, ürəyində yer verən qonaqpərvər millət olduğunu vurğulayardım. Nizami, Füzuli, Sabir, C.Məmmədquluzadə dühasından, Üzeyir musiqisindən, Mübariz, Fərid, llqar qəhrəmanlığından, Ramil qeyrətindən söhbət açardım.
        İlk növbədə qədim tarixə malik olan İçərişəhər, əzəmətli «Qız qalası», Şirvanşahlar sarayı və uca minarəli məsciddən danışardım.
        XII əsr memarlığının şah abidəsi sayılan, Şirvan hakimlərinin iqamətgahı «Şirvanşahlar sarayı»nın möhtəşəmliyindən, «Atəşgah»ın müqəddəsliyindən, Içərişəhərdə Azərbaycanın ən qədim məscidlərindan sayılan «Həzrəti Məhəmməd» məscidindən danışar, fürsət olarsa onlarla əyani tanışlıq yaradardım."
"        Mən Bakı şəhərində yaşayıram. Bakı Xəzərin sahilində yerləşir. Bakı qədim şəhərdir. Tarixçilərin fikirlərinə görə, şəhərin iki min ildən çox yaşı var. Bakı öz yeraltı sərvəti olan neftə görə dünyada daha çox ad çıxarmışdır. Şəhər zəngin mədəniyyətə malikdir. Bakıda qədim abidələr öz gözəlliyi ilə diqqəti cəlb edir. Şəhərdə çoxlu muzeylər, kitabxanalar, universitet və texnikumlar var.
        Xəzər dənizi şəhərə xüsusi gözəllik verir. Dənizin sahilində salınmış «Milli Park» insanların istirahət və əyləncəsini təmin edir. Bakı gündən-günə böyüyür və gözəlləşir. Son illər paytaxtda keçirilən quruculuq tədbirləri, parkların və xiyabanların abadlaşdırılması, mədəniyyət ocaqlarının müasir tələblər səviyyəsində təmir edilməsi və inşası, nəqliyyat infrastrukturunun əsaslı şəkildə yenidən qurulması Bakı dünyanın inkişaf etmiş şəhərlərindən birinə çevrilməkdədir.
        Şəhərdə ucaldılmış çoxmərtəbəli binalar şəhərimizə xüsusi gözəllik verir.
        Mən istərdim ki, şəhərimiz gələcəkdə bundan da gözəl və diqqətçəkən olsun.
        Bu il Bakıda keçirilən «Eurovision - 2012» mahnı yarışmasına ev sahibliyi etməsi bütün Avropanın diqqətini ölkəmizə yönəltdi. Bu təntənəli mərasimdə iştirak edən xarici qonaqlar, əcnəbi jurnalistlər Bakının füsunkarlığından, gözəlliyindən, şəhər əhalisinin qonaqpərvərliyindən ağızdolusu və sevinclə danışırlar. Mən arzu edərdim ki, paytaxtımız gələcəkdə də müxtəlif tədbirlərə, konfranslara, simpoziyumlara məharətlə ev sahibliyi etsin. Şəhərimiz həmişə toylu-büsatlı, qonaqlı-qaralı olsun.
        Dənizkənarı parka çıxanda işıqlarla bəzənmiş şəhərimizin alışıb-yanan siması, dalğalanan üçrəngli bayrağımızın əzəmətini görəndə ürəyim qürurla dolur, düşünürəm ki, mənim belə şəhərim var, yaşamağa dəyər. Mən çiçəklənən şəhərimlə fəxr edirəm."
"        Ana yurdum Azərbayan! Tükənməz sərvəti, coşub-çağlayan çayları, bol məhsullu tarlaları, yeratı, yerüstü sərvətləri ilə hər zaman yadelli düşmənlərin hədəfinə çevrilmiş doğma diyar! Torpağına, daşına qurban olduğum Ana Vətən! Kəşməkəşli, zəngin tarixinlə, tarixdə dərin izlər qoymiş böyük, məşhur şəzsiyyətlərinlə qəlbimizin dərinliklərində yaşadın hər zaman.
        Xalqımıza görkəmli Nizami Gəncəvi, Məhsəti Gəncəvi, Naib Təbrizi, Qətran Təbrizi, Nəsimi, Füzuli, Vaqif, Sabir, Q.B. Zakir, C. Məmmədquluzadə, Ə. Cavad, H. Cavid, S.Vurğun, M. Müşfiq, B. Vahabzadə, X. Rza kimi saysız-hesabsız ədib və şairlər bəxş etmişdir Azərbaycanımız!
        Babək, Koroğlu, Nəbi, Səttar xan, Bağır xan kimi azadlıq mücahidləri bəxş etmişdir bu torpaq bizə.
        Bu torpaq Şah ismayıl Xətayi, Məmməd Əmin Rəsulzadə, Heydər Əliyev, İlham Əliyrv kimi ictimai-tarixi-siyasi şəxsiyyətlər yetirmişdir.
        Bunlarla yanaşı Q.Qarayev, Ü. Hacıbəyov, S. Axundov, R.Mirişli, Niyazi, F.Əmirov, X.Şuşinski, Y.Məmmədov, Q.Əsgərov kimi incəsənət inciləri, məşhurlar yetişdirmişdir bu torpaq.
        Yurdumun xalqıma bəxş etdiyi tarixi şəxsiyyətləri, görkəmli simaları sadalamaqla bitməz. Onlar saysız-hesabsızdır.
        Bütün bu şəxsiyyətlərin hər biri öz dövrünün aparıcı qüvvəsi olmuş, xalqı, vətəni üçün mühüm işlər görmüşdür.
        Fikrimi bir neçə tarixi şəxsiyyətlərin üzərində cəmləşdirmək istərdim.
        Şah İsmayıl Xətayi qısa bir ömür yaşadı. Cəmi 38 il. Həyatının, yaradıcılığının, arzularının ən qaynar çağında dünyadan köçdü. Lakin qısa ömrü müddətində gördüyü işlər ona ölməzlik qazandırdı. Onu Azərbaycan xalqının siyasi və mədəni tarixinin ən parlaq səhifələrindən birinin yaradıcısı kimi tanıtdı.
        Belə şəxsiyyətlərdən biri Şərqdə, bütün türk dünyasında ilk demokratik respublika yaradıcısı, ömrünün sonunadək Azərbaycanın azadlığı uğrunda mübarizə aparan Vətənimin qeyrətli oğlu Məmməd Əmin Rəsulzadədir. O, ömrünün sonunadək mühacir həyatı yaşamış, doğma Azərbaycanın müstəqilliyi, azadlığı, çiçəklənməsi ideyaları bir an da onu tərk etməmişdir.
        Tarixin millətimizə bəxş etdiyi böyük simalardan biri Heydər Əliyevdir. Milliyyətimizin möhtəşəm tarixinin çoxu onun böyük oğlu, müdrik insan, dünyaşöhrətli siyasətçi Heydər Əliyevin adı, misilsiz fəaliyyəti ilə bağlıdır.
        Ümummilli liderin həyat fəlsəfəsi onun müstəqil dövlətçilik və azərbaycançılıq məfkurəsi ilə təbliğ olunması idi. Onun mübarizəsinin əsas xətti Azərbaycanımızın işıqlı gələcəyi idi.
        Əsl vətəndaş, tarixi şəxsiyyət, ümummilli lider kimi Heydər Əliyev millətini, torpaqlarını labüd fəlakətdən qurtarıb, çevriliş, qiyam cəhdlərindən qoruyaraq ölkəmizdə sabitlik və fıravanlığa təminat yaratdı.
        Ümummilli liderimiz Heydər Əliyev 34 ildən artıq bir dövrü əhatə edən zəngin siyasi fəaliyyəti ilə Azərbaycan dövlətinin tarixində müstəsna rol oynamışdır. Məhz buna görə xalqımız Ulu öndərin adını milli tariximizə dövlətimizin xilaskarı və qurucusu kimi həkk etmişdir.
        Bu gün Heydər Əliyev mənəvi-siyasi irsinin ən layiqli davamçısı Prezidentimiz İlham Heydər oğlu Əliyevin rəhbərliyi ilə Azərbaycan çağdaş tarixin yeni şanlı zəfərlərini yaşayırıq!"
        Vətən və Ana dili - bunlar sinonim anlayışlardır. Vətəni sevmək doğma dili sevmək deməkdir. O, olmadan xalqın tarixini, onun keçmişini, mədəniyyətini öyrənmək olmaz. Hələ qədimdə, orta əsrlərdə insanlar dodaqlarında «Doğma Vətəndən gözəl, doğma dildən şirin dünyada yoxdur» sözlərilə döyüşə qalxmış və vətən uğrunda canlarından keçmişlər. Şah Ismayıl, Cavad xan kimi öz dilini sevən vətənpərvərlər, əsl vətəndaşlar olmuşlar. Belə ki, Xətayi isə şairlərdən ancaq Azərbaycan dilində daha çox şeir yazmağı məsləhət bilərmiş.
        Dahi Fizuli irihəcmli əsərlərini doğma dildə yazmışdır. İki gəncin kədərli məhəbbətindən bəhs edən «Leyli və Məcnun» buna bariz nümunədir.
        Torpağımızın digər yetirməsi, görkəmli Nəsimi doğma dildə yazmış, ölkədə hökmranlıq edən istibdadı tənqid atəşinə tutduğuna görə edam edilmişdir.
        Həyatı Qarabağ eli ilə six bağlı olan xalq şairi Vaqif, ərəb və fars dillərini mükəmməl bilirdi, öz məktəbini yaradaraq tələbələrinə vətən və doğma dil ilə fəxr etməyi aşılayırdı. Eyni zamanda görkəmli dövlət xadimi olan Vaqifin taleyi olduqca faciəli olmuşdur.
        Dil - millətin ruhudur.
        Ömrünün on iki ilini yaradıcılığa həsr etmiş istedadlı şair M.Müşfiq, ana dilinin rəsmən qəbul olunması uğrunda mübarizə aparmışdır. «Tar», «Qafqaz» adlı şeirləri doğma dilin təbliğinə həsr olunub.
        XX əsrin 90-cı illərində ölkədə yenidənqurma, onunla birgə Qarabar müharibəsi başlandı. Ermənilər 20% ərazimizi işğal etdilər. Şuşa, Laçın, Ağdam, Xocalı.... Kütləvi qətllər, dəhşətli qırğınlar və satqınlıqlar - bütün bunları mənim vətənim gördü və şahid oldu. Salatın Əsgərova, Çingiz Mustafayev, Y.Kovalyov və b. vətəni qoruyarkən canlarından keçərək şəhid oldular. Bizim xalqı, milləti, dilimizi məhv olmaqdan qorumuş bu insanlar qəlbimizdə daima yaşayacaqlar.
"        Bir dəfə mən dülgər əməyini müşahidə etmişəm, o, həyət evində it üçün taxtadan yuva tikməli idi.
        Dülgər işə başlamamışdan əvvəl bütün lazımi vəsaitləri yanına yığdı. Usta iş masasının üstünə rəndə, çəkic, mismarlar, mişar və metrəni düzdü. O, taxta parçalarına nəzər yetirdi. Onlar yonulmamış idilər. Rəndəni götürərək rəvan hərəkətlərlə taxtaları rəndələməyə başladı. Onun müntəzəm hərəkətləri, sanki rəndənin altında yağlı olduğunu zənnə çəkirdi. Rəndədən çıxan nazik taxta lentləri burularaq halqalanırdı.
        Taxta lövhələr hamarlandıqdan sonra, gələcək daxmanın ölçüləri müəyyən edildi. Lövhələri lazım olan ölçülər üzrə kəsdikdən sonra, dülgər yuvanın divarlarını düzəltdi. Divarları hazır olan daxmanın tavanını düzmək lazım idi. Qalan taxtalardan lazım olan bucaq üzrə bir neçəsini mişarla kəsdikdən sonra, usta asanlıqla yuvanın tavanını quraşdırdı.
        İş, ustanın əlində sanki top kimi oynayırdı. O, tez bir zamanda və rahatcasına it daxmasını düzəltdi. Dülgər öz əməyindən çox ləzzət alırdı, görünür o, öz sənətini çox sevirdi. Mən onun işini başdan-ayağa kimi izlədim və onun ustalığına valeh oldum. Onun əl işi mənim çox xoşuma gəldi. Bax belə insanlar haqqında demişlər: «lş ustadan qorxar»."
"        Həyat ikiliklər üzərində qurulub. Xeyir-şər, doğru-yalan, yaxşı-pis, gündüz-gecə. Bu ikiliklər olmasa həyat inkişaf etməz. Bunlar daim birbirilə mübarizədə olmuş və həmişə xeyir, düzlük, haqq-ədalət qalib gəlmişdir.
        İnsan nə qədər saf-təmiz, düz olarsa, o qədər üzü ağ olar, başını uca tutar. «Yalan söz üz qızardar», «Yalan ayaq tutar, amma yeriməz» kimi atalar sözlərini xatırlatmaq yerinə düşər. Yalan söz adamı hörmətdən salar. Doğru, düz adam həmişə qorxu və təşvişdən uzaq olar. Düzdür, doğruluq, düzlük, ədalət həmişə zərbələrə məruz qalmış, əzilmiş, lakin heç vaxt məhv edilməmişdir və edilə də bilməz. Bu siyasətdə də belədir.
        Azərbaycan Respublikası müstəqillik əldə etdikdən sonra Azərbaycan dövlətinin yeritdiyi düzgün iqtisadi və siyasi siyasət Azərbaycan tarixinə qızıl hərflərlə yazılacaq bir nailiyyətə imza atdı, 155 ölkənin dəstəyi ilə Azərbaycan BMT TŞ-yə qeyri-daimi üzv seçildi, hazırda isə dünyanın ən mötəbər qurumuna sədrliyi həyata keçirir. ölkə başçısının apardığı düzgün diplomatik siyasət sayəsində Dağlıq Qarabağ münaqişəsinin həlli ilə bağlı danışıqlar prosesində üstünlük əldə olundu. Artıq dünyanın ən aparıcı beynəlxalq təşkilatları təcavüzkar Ermənistanı öz adı ilə çağırır və problemin Azərbaycanın ərazi bütövlüyü çərçivəsində həllini tələb edir. Bütün bunlar 20 illik qısa zaman kəsiyində düzgün həyata keçirilən böyük işlərdir. Həqiqətən də, düzlük ən yaxşı siyasətdir."
"(Ə.Nəvai)
Kitabı sevin, o sizin həyatınızı asanlaşdıracaq, bir dost
kimi müşküllü qarışıq fikirlərin, hisslərin, hadisələrin
öhdəsindən gəlməyə yardım edər.
Kitab sizi insana və özünə hörmət etməyi öyrədəcək,
ürəyinizi və dünyanızı insana qarşı sevgi hissi ilə
dolduracaq.
M.Qorki
        Kitab - dünyada mövcud olan ən gözəl nemətdir. O bütün insanların elm və bilik mənbəyidir.
        «Kitab - bir nəsilin digər yerinə gələn nəsilə mənəvi irsidir. Bəşəriyyətin bütün həyatı kitabda əks etdirilir. Belə isə gəlin kitaba hörmət edək!»"
"(Ə.Nəvai)
həyatı dərk etməyi əldə edir.
L.N.Tolstoy

        Həqiqətən də Nəvai haqlıdır. Kitab - insanın dostudur. Belə bir atalar sözü var: «Kitab oxumaq dostunla görüşməkdir». Elə bir adam tapılmaz ki, Nizami, Füzuli, Nəsimi, A.Puşkin, U.Şekspir, L.Tolstoy kimi dahilərin əsərlərindən valeh olmasın. Bu dahilərin adlarını durmadan davam etmək olar. Onlar bizim üçün tükənməz bir xəzinə qoymuşlar - elm. Bir zamanlar H.Zərdabi yazırdı: «Yaxşı kitab - qiymətli bir dəfınədir». Aybek deyirdi: «Kitablar, insan təfəkkürünün mirvarilərini yığıb gələcək nəsillərə ötürürlər».
        Kitab insanı məftun edir, çəkib aparır öz ardınca və insanları qəhrəmanlıq etməyə qaldırır. Mən kitab oxumağı çox xoşlayıram, xüsusən gecə sakitliyində və yaxud soyuq qış gecəsində isti divar sobasının yanında. Bir səfər Rüstəmovun «Qafurun ürəyi» kitabı əlimə keçdi. Qafur Məmmədov Böyük Vətən müharibəsinin qəhrəmanı düşmən gülləsinə sinəsini qabağa verib öz komandirini qorudu. O, vəfatından sonra SSRİ-nin Milli Qəhrəmanı adı ilə təltif olundu.
        Həmçinin, Nəbi Xəzrinin «Günəşin bacısı» poeması çox xoşuma gəldi. Mən Azərbaycanın ilk kombayner işləyən layiqli qızı Sevil Qazıyevanı tanıdım. Əsrlərdən bəri gələn mövhumatçılıqları qıraraq o kombaynın sükanı arxasına oturaraq pambıq yığırdı. Çox cəsarətli bir qız idi. Müəllif onu günəşə bənzədir. Lakin onun həyatı çox erkən vaxtda kəsildi. Sevil işini yerinə yetirərkən faciəvi şəkildə dünyasını dəyişir. Bu poema çox ibrətverici mənaya malikdir. Poemanın baş qəhrəmanı məni dərindən həyəcanlandırmışdı.
        Böyük bir məmnuniyyətlə İ.Qasımov və Q.Seyidbəylinin «Uzaq sahillərdə» kitabını oxudum. Mixaylo (Mehdi) öz gəhrəman əməlləri ilə məni heyrətə gətirdi. Mühasirədən çıxıb, düşmən halqasını yararaq, o Yuqoslaviya partizanlarının arasına düşür və burada onu öz adamı kimi qəbul edirlər. Mehdi burada asudə vaxtlarında partizanların şəkillərini çəkməklə məşğul idi. Ona partizanlar arasında mühüm bir vəzifəni tapşırırlar - kəşfiyyatçılığı. Faşistlər onun başına külli miqdarda pul söz vermişdilər, lakin Mixaylonu ələ keçirmək mümkün olmurdu. O, düşmənlə dolu kinoteatrları, körpüləri partladırdı və bununla da öz Vətəninin, dostlarının, yaxınlarının qisasını alırdı. Onun şəhadəti məni çox heyrətə gətirdi. Faşistlərdən qaçıb gizlənərkən o dostunun evində damda sığınacaq tapır. Kənddən heç bir kəs onun yerini bildirmir. Kənd sakinlərini xilas etmək üçün Mehdi özü birinci olaraq atəş açır. O, qəhrəman kimi şəhid oldu və özü ölərkən qırxa yaxın faşıst əsgərini də partladır. Bu cür qəhrəman oğullar bizə indi çox lazımdır, çünki Qarabağ müharibəsi hələ sona çatmayıb. Çingiz Mustafayev, Salatın Əsgərova və digər milli qəhrəmanlar Vətənə olan sevgiləri ilə və düşmənə olan nifrətləri ilə necə də Mixayloya oxşayırlar.
"        Kitabsız yaşamaq olmaz - kitab insanın ən yaxşı dostudur. Müasir dünyada elə bir adam tapılmaz ki, əlində kitab tutmasın. Kitablarla biz yeni nələrsə öyrənirik, başqa-başqa xarici ölkələrdə olan həyatı tanıyırıq. Kitablar var elmi kitablardır, birdə var bədii kitablar. Bir çoxları bu cür bədii kitabları yaxşı istirahət mənbəyi kimi hesab edir. Lakin bu heçdə belə deyil.
        Ən kiçik yaşlarımızdan kitabların bizə açdığı nağıllar aləminin möcüzələrinə qərq oluruq. Məktəbə gələrkən biz yenə də həyatımızın kitabı olan əlifba ilə qarşılaşırıq. Əlifba bizi hecalıya-hecalıya oxumağı öyrədir, lakin sonra biz artıq oxumağı bacarandan sonra bizim üzümüzə elm aləminin yolları açılır.
        Siz tanımadığınız bir kitabı açırsız və çox ağıllı böyük bir dostla, kitabın yazıçısı ilə üz-üzə gəlirsiz. Sizin gözünüzdə inanılmaz səhnələr canlanır: kitabın qəhrəmanları planetlərarası səyahətlərə gedir, düşmənlərlə savaşır, dostlarını xilas edirlər, təbiətin sirrlərini açırlar. Və biz də onlarla bir yerdə səyahət edirik, döyüş meydanlarında savaşırıq, mübahisələr edirik, mübarizə edirik, uduruq və uduzuruq. Biz sanki bu insanları görürük, səslərini eşidirik, onlarla birlikdə kədərlənir, onlarla bir yerdə sevinirik. Onlara qarşı keçirdiyimiz həyəcan bizi bütövlüklə bürüyür. Biz bədii sözlərin gücünə və müəllifin sözlərinin mənalı ifadələrinə valeh oluruq. Biz əsərin bir hissəsinə çevrilirik, kitab bizləri döyüşə və qəhrəmanlıqlara aparır, vətənpərvərliyi öyrədir, Vətənə qarşı hədsiz sevgini və sədaqəti təlqin edir. Qorki deyirdi ki, ədəbiyyat xalqda qəhrəmanlıq ruhiyyəsini, qəlbini və dərrakəsini cuşa gətirir. Bizim heç fərqini belə hiss etmədiyimiz halda, kitablar ətrafımızdakı dünya haqqında bizə bilgilər ötürür, bizim xarakterimizi, hisslərimizi və düşünmə tərzimizi formalaşdırır, gözəlliyi, sevməyi öyrədir və bizdə haqqın və ədalətin qələbə çalması uğrunda hər an mübarizəyə hazır olma hissini tərbiyə edir."
"        Mən hesab edirəm ki, kitab hər bir insanın həyatında kifayət qədər böyük yer tutur. Kitablardan nəinki şagird və tələbələr həmçinin, müxtəlif peşə sahibləri və mütəxəssislər istifadə edir. Kitab oxumaq insanların savadlanmasında və bir çox həyatı əhəmiyyətli məsələlərin həllində yardım etdiyini mən çox gözəl anlayıram.
        Dünyada nə baş verdiyini anlamaq üçün biz gərək daha çox kitab oxuyaq. Kitab oxumaq heç zaman boşuna sərf edilmiş vaxt ola bilməz.
        Hələ uşaq vaxtlarından kitablar bizim həyatımıza daxil olurlar. Biz oxuya bilmədiyimiz vaxtlarda bu kitabları bizə valideynlərimiz oxuyurdular. Artıq budur o an, mən əlimdə çanta, onun içində əlifba və riyaziyyat kitabı və mən təntənənəli məktəbə birinci sinifə gedirəm. Və mən müəlliməmin ardınca hərfləri və rəqəmləri təkrar edirəm, yazmağı və hesablamanı öyrənirəm. Indi artıq mən anamdan istəmirəm ki, o, mənə kitab oxusun.
        Mən artıq özüm həm oxumağı, həm hesablamağı bilirəm. Ilahi, dünyada nə qədər də çoxlu maraqlı və mənim oxuya biləcəyim kitablar var.
        Nəhayət, mən kitab oxuyuram, hər bir yeni kitabdan yeni və maraqlı nəsə öyrənirəm. Ən çox maraq kəsb edən kitablar məlumat və ensiklopedik xarakterli olanlardır. Bu kitablar bizim dostlarımız və məsləhətçilərimizdirlər. Misal üçün tanınmış uşaq ensiklopediyası olan - «Mən dünyanı tanıyıram» kitabı bizə dünyanın möcüzələrindən, təbiətin möcüzələrindən, dünyanın müxtəlif ölkələri və xalqlarından, tarixin sirlərindən, böyük səyahətlərdən danışır, elm nədir, göy cisimlərini öyrənən astronomiya qədim zamanlardan insanlara necə xidmət edib suallarına cavab verir. Misal üçün Misirdə əkinçilik üzrə, finikiyalılar üçün dənizçilikdə, daha sonra isə günəş tutulmalarının hesablanmasında köməklik edib.
        Bir dəfə mən beşinci sinifdə oxuyanda mənə Robinzon Kruzo haqqında kitab hədiyyə etmişdilər. Bu kitab mənim ən sevimli kitabım oldu. Defo hansı iş olursa olsun onun hər biri haqqında danışmağa başlayanda biz istər-istəməz özümüzü orada təsvir edirdik və orada hiss edirdik.
        Robinzonun etdiyi iş çox əziyyətli və çətin bir iş idi.
        O, istər özünə qəsr tikəndə, onun ətrafında bağ inşa edəndə, istərsə də nəhəng ağacdan qayıq ovub düzəldəndə elə bir maraqla işə qapılır ki, sanki bizləri də özünün ardınca aparır. Bizim üçün çox maraqlı idi ki, o gildən öz ilk küpəsini necə düzəldir, taxtadan həvəngdəstəni necə düzəldir, öz qayığı üçün yelkəni necə tikdi və s. Onun timsalında biz də qətiyyətliliyi, çətinliklərdən qorxmayıb onları dəf etməyi, zəhməti və mərdliyi öyrənirik.
        Bizim klassiklərin kitablarını oxuduqca biz öz əməllərimizi və ətrafda olanların əməllərini daha dərindən dərk etməyə başlayırıq, özümüzü daha güclü və təcrübəli hiss edirik."
"        Mənim vətənim Azərbaycandır, odlar yurdu, odlar ölkəsi olan bir diyardır, torpağı gözəl, insanları gözəl bir məmləkətdir.
        Mən öz Vətənimi çox sevirəm. Vətənimin bircə qış gününü xarici ölkələrin, dövlətlərin yüz baharına dəyişmərəm. Qürbət cənnət olsa da, mənim şahım vətəndir, Azərbaycandır. Mən özümü onda tapmışam. Vətən mənim ilk və son məhəbbətim, ümidim, şöhrətim, şərəfim, sevincim və vüqarımdır. Vətən mənim səcdəgahım, and yerim, fəxarət dünyamdır. Mən onun torpağından yaranmışam, onun torpağına da qarışacağam. Onsuz mənə həyat, dirilik yoxdur.
        Böyük nağıl ustası Andersenin «Gümüş pul» hekayəsini xatırlayıram:
        Bir məmləkətin pulu xarici ölkəyə səfər edən birinin cibində yad məmləkətə gəlib çıxır. Pul bu ölkədə əldən-ələ keçir, saxta hesab edilir, dəyərsizləşir, heç kimə lazım olmur. Daxılda bir tərəfə atılan pul bu ölkənin xərclənən, istifadə olunan pullarına baxıb ah çəkir. Fikirləşir ki, öz ölkəsində onun dəyəri var idi, o, lazımlı idi, gərəkli idi, ondan istifadə olunurdu, burada isə onu sayan yoxdur, o, heç kimə gərəkli deyil. Yad ölkədə xərclənməyən pul xiffət şəkir, dərdə düşür və nəhayət, bir müddətdən sonra həmin pul hərlənib yenidən öz ölkəsinə qayıdanda dəyərini tapır, özünə qayıdır, xiffətdən azad olur.
        Yalnız pulun deyil, həyatda hər şeyin, hər kəsin öz dəyəri var. Əşyanın da, insanın da dəyəri onun gərəkliliyi, lazımlılığı ilə ölçülür. Bu ölçünün meyarı isə Vətəndir, ana torpaqdır.
  Daddımsa dünyanın hər nemətini,
Gözəl diyarlarda keçdisə ömrüm,
Dünyanın ən böyük səadətini,
Vətən torpağının ətrində gördüm.

        Azərbaycan! Sən yer üzündə «məhəbbət», «dostluq», «günəş» sözləri ilə qoşa durursan. Sən bizim damarlarımızda ana südü ilə axıb gələn al qanımızsan. Xoşbəxtəm ki, qoynunda dil açıb danışmışam. Eşidib yazdığım ən müqəddəs kəlmələrdən biri on hərfli «Azərbaycan» olub.
  Odlar yurdu - Azərbaycan! Canımsan.
Vətənimsən, vicdanımsan, qanımsan.
Heysiyyətim, duyğularım, mənliyim,
Sevincimsən, şənliyimsən, mənim sən.
Səninlədir yaşayışım, varlığım,
                     sənsən bütün varlığım!

        Yaşa, çağla mənim qədimdən də qədim diyarım, yüz min illər dövran sürmüş əzəli və əbədi yurdum - Azərbaycan!"
"        Təqvimdə qırmızı bir tarix var: 31 Dekabr. Bu tarix dünya azərbaycanlılarının birlik və həmrəyliyi günü kimi qeyd edilir. Xalqımız hər il həmin günü bayram edir. Çoxlarına qəribə gələn bu tarixi bayram yaxın dövrlərdə qəbul olunsa da, çox mühüm əhəmiyyətə malik siyasi hadisədir. Azərbaycan bütün dünya azərbaycanlılarının vətənidir.
        Azərbaycan bütün dünya azərbaycanlılarının vətənidir.
        Azərbaycan, tarixi vətənimiz və dünya azərbaycanlıları - artıq neçə illərdir ki, bu dərin mənalı, tale yüklü sözlər günümüzün ön planına çəkilib və bu sözlərin mahiyyəti, məzmunu gündən-günə sanballaşır, dərinləşir.
        1989-cu ildən başlayaraq, Azərbaycanda gedən milli azadlıq hərəkatı xaricdə yaşayan və illər uzunu həsrətində qaldığımız bacı-qardaşlarımız arasında da milli oyanış, milli özünüdərk hissləri yaratmışdı. Azərbaycan öz müstəqilliyini əldə etdikdən sonra kənarda yaşayan soydaşlarımızın azad Azərbaycana inam və məhəbbət hissləri daha da artmağa başladı. 1994-cü ildən başlayaraq, ölkə prezidenti cənab Heydər Əliyevin xarici ölkələrə uğurlu səfərləri zamanı ilk öncə bu ölkələrdəki soydaşlarımızla görüşləri onların Azərbaycana doğma və munis münasibətini formalaşdırdı, mütəşəkkil təşkilatlanmasına təkan verdi. Fərəh hissi ilə qeyd etmək lazımdır ki, bu gün dünyada 50 milyona yaxın azərbaycanlı yaşayır və dünyanın əksər ölkələrində 250-dən çox Azərbaycan kültür cəmiyyəti və mədəniyyət mərkəzləri fəaliyyət göstərir. Xalqımızın haqq səsinin dünya ictimaiyyətinə çatdırılmasında, milli mədəniyyət və incəsənətimizin təbliğində bu kültür cəmiyyət və mədəniyyət mərkəzlərinin böyük xidmətləri vardır. Son dövrlərin ən böyük tarixi hadisəsi isə 2001-ci ilin noyabr ayında Bakıda keçirilən Dünya Azərbaycanlılarının I qurultayı oldu. Yüksək səviyyədə keçirilən bu qurultay göstərdi ki, Azərbaycana, öz tarixi vətəninə xidmət etmək ictimai-siyasi baxışları və sosial vəziyyətlərindən asılı olmayaraq, özünü Vətən oğlu sayan hər bir azərbaycanlının müqəddəs borcudur. Bu gün hər hansı bir ölkədə yaşamasına baxmayaraq, ürəyi Vətən eşqi ilə döyünən hər bir azərbaycanlı dövlət müstəqilliyimizin möhkəmliyi, onun qüdrətlənməsi haqqında düşünməli və bu sahədə əlindən gələni etməlidir. Xaricdəki azərbaycanlılar həm də bilməlidirlər ki, artıq onların arxasında milli-mənəvi hüquq və mənafelərini qoruyan tarixi vətənləri olan Azərbaycan Respublikası kimi müstəqil milli dövlətimiz durur. Mən bütün dünya azərbaycanlılannı özümün ən yaxın bacı və qardaşlarım kimi qəbul edir, inşamı böyük prezidentimiz Heydər Əliyevin aşağıdakı sözləri ilə bitirmək istəyirəm:
        Mən bütün dünya azərbaycanlılannı özümün ən yaxın bacı və qardaşlarım kimi qəbul edir, inşamı böyük prezidentimiz Heydər Əliyevin aşağıdakı sözləri ilə bitirmək istəyirəm:
        «...Harada yaşayırsansa-yaşa, yaxşı da, pis də yaşasan, gərək ürəyin öz vətəninlə, torpağınla döyünsün. Gərək nəbzin vətənin nəbzi ilə vursun. Bu vətənpərvərlik hissi bizim hər birimizdə olmalıdır»."
"        Birbaşa bu günümüzdən başlamaq istəyirəm. Dünənimizi heç birimiz unutmamışıq və bu günümüzdən fəxrlə keçib sabahlara addımlayırıq. Bu günümüzün fəxarət dünyası, örnək ocağı, güvənc yeri isə müstəqilliyimiz, istiqlalımız, azadlığımızdır.
        Artıq neçə ildir ki, vətənimiz Azərbaycan müstəqildir, azad, suveren bir dövlətdir. Amma bu sözü dilə gətirmək üçün qərinələr, əsrlər lazım gəlib bizə. Babəklərin qolu kəsilib, Nəsimilərin dərisi soyulub, sürgünlər, qətllər, həbslər tüğyan edib, ağzından od püskürən, gözlərindən qan daman imperiyaların caynaqlarının əsiri olub Azərbaycan. Yağılar tərəfindən yağmalanıb, məkrli niyyətlərin ünvanı olub, süfrələrə təam kimi gətirilib Azərbaycan.
        Dünyanın siyasi xəritəsində yeni adlar yarananda, yeni sərhədlər cızılanda və xalqların istiqlal savaşı alovlananda da Azərbaycanımız xain əllərin, həris jandarmların plasdarmına çevrildi. Qədim bir ərazini, qədim bir xalqı cəng meydanında tarixi bir sınağa çəkdilər, torpaqlarını azadlıq uğrunda mübarizəyə qalxanların qanı ilə suvardılar.
        Tikan olub gözlərə batırdıq. Vətənimiz, varlığımız əzirdi, didirdi qara donlu, üzdə dost, daxildə düşmən olan qonşularımızı. Təkəbbürü dağ boyda olan, vücudu isə qara quruşa dəyməyənlərin sınaq laboratoriyası oldu vətənimiz. Bizi çətin sınaqlara çəkdilər. Əvvəlcə Azərbaycanın sinəsində Araz boyda şırım açaraq iki böldülər onu. Ürəkləri soyumadı. Zaman-zaman torpaqlarımızdan hədiyyə verildi mənfur qonşularımıza. Sonra isə Qarabağ yarası vuruldu bizə. Ürəyimizə işlədi bu yara, qəlbimizi dağladı. Amma...
        Biz sınmadıq, sına bilməzdik. Əyilmədik, əyilə bilməzdik. Müstəqil həyat şərəfinə, bu dünyanın qara daşının göyərəcəyinə əminlik hissi ilə başımızı dik tutduq, tankların tırtılları altından, bizə tuşlanan güllələrin gilizlərindən güclə çıxartdıq Azadlığımızı, Istiqlalımızı, Müstəqilliyimizi. Sinəmizi sipər etdik yağı gülləsinə, düşmən mərmisinə. Qanımız töküldü, lakin ucaltdıq üçrəngli bayrağımızı, yaşatdıq babalarımızdan yadigar qalan azadlıq himnini. Millətimizin xətti imzalar içərisində göründü.
        Müstəqillik bizim bu günümüzdür, sabahımızdır. Biz bir həqiqətə inanırıq ki, Azərbaycanın müstəqilliyi əbədidir, daimidir, ölməzdir, dönməzdir!
  Azərbaycan! Mayası nur, qayəsi nur ki,
Hər daşından alov dilli ox ola bilər.
«Azərbaycan» deyiləndə ayağa dur ki,
Füzulinin ürəyinə toxuna bilər."
"        Ədəbiyyatımızda ötən əsrin altmışıncı illərində formalaşan «yeni nəslin» istedadlı təmsilçilərindən biri də Elçindir. Onun yaradıcılığı çoxşaxəlidir. Hekayələri, povestləri və romanları ilə geniş oxucu kütləsinin dərin rəğbətini qazanan yazıçının tənqidçi, publisist, kinodramaturq kimi səmərəli fəaliyyəti də diqqətəlayiqdir.
        Əsərlərinin mövzusu həyatdan götürülən və qəhrəmanlarını sadə insanlar arasından seçən Elçinin maraqla oxunan əsərlərindən biri də «Bülbülün nağılı» hekayəsidir. Hekayəni fəlsəfi-psixoloji əsər kimi səciyyələndirmək mümkündür. Burada müəllif həyat, «gəlimli-gedimli, son ucu ölümlü dünya» haqqında düşüncələrini ifadə etmiş və insanın azadlığı məsələsini ön plana çəkmişdir. Əsəri oxuduqda hasil olan qənaət belədir: azadlıq dünyada ən böyük sərvətdir. Yazıçı bu ideyanı ölüm ayağında olan qoca tacirin yaddaşında azadlıq aşiqi bülbüllə bağlı canlandırdığı təsirli lövhələrdə açır.
        Neçə gündür ki, ölən qoca tacir başının üstündə qız-gəlininin dayandığını, taxtının ətrafında oğlanlarının, kürəkənlərinin düzüldüyünü, kəniz-qaravaşlarının onun üçün mahnı oxuyub ud çaldığını bilsə də, heç kimi görmür və heç kimi eşitmir. Onun gözlərinin qabağında tanış meşə yaşıllığı və bu yaşıllığın içindəkı bülbül canlanır.
        Yazıçı bülbülü qocanın yaddaşında bir-birindən fərqli vəziyyətlərdə - qızıl qəfəsdə və köksü yaşıl dağlardakı palıd ağacının oyuğundakı yuvasında təsvir edir.
        Ölüm ayağındakı qoca tacir əvvəlcə yol ötən dən/işdən ayağı bağlı bülbülü alıb onu qızıl qəfəsə salmasını xatırlayır. Lakin sən demə, xoşbəxtlik üçün qızıl qəfəs kifayət deyilmiş. Bülbül qızıl qəfəsdə şad olmur, daim kədərli, nisgilli, qəlb parçalayan mahnılar oxuyur və onun «oxuduğu nəğmələr dünyanın dərdindən, qəmindən xəbər verir». Qızıl qəfəsdəki bülbülün kədərini anlamayan tacir onu azad buraxır və göydəmir ürgəni minib arxasınca çapır. Bülbül köksü gözəl dağlardakı meşəyə uçur, burada yaşlı palıdın oyuğunda qurduğu köhnə yuvasını tapır. ö z yuvasında «bülbül dünyanın ən cəhcəhli nəğməsini» oxuyur. Bu nəğmə güldən, çiçəkdən danışır, gözəl meşələrdən, saf bulaqlardan, təmiz dəryalardan söyləyir, ürəyə sevinc, şadlıq gətirir. Lakin bu, bülbülün son nəğməsi olur. Doğma yuvasını tapmasının, öz azadlığına qovuşmasının xoşbəxtliyinə tab gətirməyən bülbülün ürəyi partlayıb ölür. Qocaya qoşulan yeniyetmə tacir bülbülü qınayaraq deyir: «Axmaq bülbül, qızıl qəfəsdə, gülün, çiçəyin içində bəslənirdin, oranı bəyənmədin. Bir ağac oyuğunu ondan üstün tutdun, axırda da ürəyin partladı, öldün».
        Müəllif bülbülün qızıl qəfəsdəki və öz köhnə yuvasındakı təzadlı vəziyyətlərini əbəs yerə qarşılaşdırmamışdır. Yazıçı bununla belə bir fikri aşılamaq istəyir ki, insan azad deyilsə, əhatə olunduğu cah-cəlal ona xoşbəxtlik gətirə, qəlbini şad edə bilməz. Əksinə öz evində, obasında azad, sərbəst yaşayan insan xoşbəxtdir. Elə buna görə də bəşər övladı daim azadlığa can atır.
        Həyatını var-dövlət toplamağa həsr edən qoca tacir bu həqiqəti ölüm ayağında dərk edir. Bülbülün ölüm səhnəsini göz önündə canlandıran qoca son nəfəsini toplayaraq vaxtilə quşcuğazı qınayan yeniyetmənin ünvanına pıçıldayır: «Axmaq yeniyetmə». Bu ibrətamiz sonluqdan belə nəticə çıxır: insan var-dövlət əsiri olmamalıdır. Həyatda ona verilən ömrü ləyaqətlə və azad yaşamalıdır."
"(S. Vurğun)
        Azərbaycan canımla, duyğularımla, bütün varlığımla bağlı olduğum gözəl məkan, mənim doğma diyarım. Azərbaycan - mənim Vətənim, mənim anam, gücüm, qüvvətim, yenilməzliyim, həyata bağlılığım, yaşamaq istəyim.
        Ölməz şairimiz Səməd Vurğun «Azərbaycan» şeirində necə də iftixarla söyləyib:
Yurdum, yuvam məskənimsən,
Azərbaycan, Azərbaycan!

        Vətənim günəşli Azərbaycanın başı qarlı dağları, sıx meşələri, göz işlədikcə uzanan düzləri var. Ceyran, cüyür məskəni, kəklik, turac oylağıdır bu yerlər. Azərbaycan deyəndə gözlərimin önündə təbiətin incisi Göygöl, Kəpəz, Qoşqar, İsa bulağı, Cıdır düzü, Kür, Araz çayları, mavi Xəzərin qızıl qumlu sahilləri canlanır. Vətənimin hər guşəsində tarixin yaddaşı olan daş incilər qərar tutub. Mömünə Xatun türbəsi, Qız qalası, Şirvanşahlar sarayı, içərişəhərin qala divarları... incə memar təxəyyülünün, mahir usta əllərinin vəhdətindən yaranan ölməz abidələrdir. Vətənimin insanı heyran qoyan əsrarəngiz təbiəti ilmələrlə Qarabağ, Şirvan, Bakı xalçalarına köçürülüb və bu xalçalar dünyanın ən məşhur muzeylərinin bəzəyinə çevrilib. Açıq səma altında muzey - Qobustan qaya rəsmləri əcdadlarımızın məişətini, dünyaya baxışlarını əks etdirir və keçmişimizi bu günümüzə calayır.
        Torpağımızın altı da, üstü də zəngin xəzinədir. Bərəkətli torpağımız bol pambıq, taxıl, başqa sərvətlər yetişdirir. Azərbaycan ta qədimdən «qara qızıl» məskəni kimi tanınır. Dünyada açıq dənizdə neft çıxarılmasının təməli burada qoyulmuşdur. Azərbaycan neftçiləri şıltaq Xəzəri ram edərək onun qoynunda əfsanəvi «Neft Daşları» şəhərini salmışlar.
        Vətənimin paytaxtı Bakı dünyanın ən gözəl şəhərlərindəndir. Burada qədimliklə müasiriik qovuşaraq heyranedici vəhdət yaradır. Bakının beşiyi İçərişəhər qədim yaşayış məskənidir. Onun hər daşında şəhərsalma mədəniyyətimiz, tariximiz yaşayır. Qala divarlarından kənarda salınan bayır şəhər məmləkətimizin müasir inkişafını özündə əks etdirir. Bakı buxtasında, bilavasitə dənizdə yaradılan və 100 metrdən artıq hündürlüyə qalxan fəvvarə, müasir göydələnlər, körpülər yolötürücüləri şəhərimizin yeni gözəllik rəmzləridir. Dağüstü hissədən şəhər əliçi kimi görünür. «Azneft» meydanının yaxınlığında Dənizkənarı milli parkda ucalan üçrəngli bayrağımız əzəmətlə dalğalanır. Bu, gələcəyə doğru inamlı addımlar atan Azərbaycanın müstəqilliyinin, dönməzliyinin təsdiqidir.
        Vətənim Azərbaycan görkəmli söz ustadları yetişdirmişdir. Nizaminin, Füzulinin, Nəsiminin, Şəhriyarın yaratdığı gözəl şeir, sənət nümunələri dünya ədəbiyyatının inciləri sayılır.
        Məmləkətimiz tarixən qəhrəmanlar məskəni kimi tanınmışdır. Yurdun Koroğlu, Nəbi, Tomris, Həcər timsallı mərd oğul və qızlan zaman-zaman silaha sarılaraq yağıların Vətən torpağına ayaq basmalarına imkan verməmişlər. Burada Dədə Qorqud qopuz çalmış, söz söyləmiş, dastan qoşmuş, əcdadlarımız oğuzlar at sürmüş, ov etmiş, igidliklə ad-san qazanmışlar.
        Ənənələr bu gün də yaşayır. Azərbaycanın yüzlərlə igid övladı Vətənin azadlığı, dövlət müstəqilliyi və ərazi bütövlüyü uğrunda qəhrəmanlıqla vuruşaraq şəhidlik zirvəsinə yüksəlmişlər. Bakının ən uca yerində müqəddəs bir məkan var - Şəhidlər xiyabanı. Hər gün qəlbində Vətən eşqi yaşadan insanlar bura təşrif gətirərək qəhrəman şəhidlərin əziz xatirəsinə dərin ehtiramlarını ifadə edirlər.
        Bütün bunlar gözəl Vətənimizin rəngləridir. Torpağımızda cəm olan, qərinələr ötdükcə zənginləşən maddi və mədəni irs, qəhrəmanlıq ənənələri Vətənin övladlarında haqlı iftixar hissi oyadır, onları daha möhkəm tellərlə Vətənə, torpağa bağlayır.
  Azərbaycan, qoy aləm bilsin, sən mənimsən!

        Bu mənim qəlbimin dərinliklərindən gələn səmimi duyğuların, dünyaya ünvanlanan gur səsimdir. Biz ikimiz qoşa qanadıq, həmişə, hər yerdə birlikdəyik."
"(Nizami) (5)
  Bircə dənə də olsa həqiqi dostu olmayan
insanın yaşamağına dəyməz
Demokrit
        Mən dahi Nizaminin fikri ilə tamamilə razıyam. Həqiqətən də insan yaşadığı müddətdə dostsuz ola bilmir, belə ki, xeyirxah dosta malik olmaq böyük bir nemətdir.
        İnsanlara müdriklikdən sonra edilən ən gözəl hədiyyə - dostluqdur. Dost və dostluq. Necə də bu sözlərdə dərin mənalar həkk edilib. Dost - sədaqət, vəfadarlıq, qarşılıqlı anlaşma, qarşılıqlı dəstək deməkdir. Həqiqi dost tapmaq çox çətindir, elə bir dost ki, səni başa düşsün, ona hər bir şeydə güvənə biləsən, ona sanki özünə inandığın kimi inanasan. Həqiqi dost həm çətinlikdə, həm sevincdə tanınır. Həqiqi dostlar o kəslərdir ki, onlar sanki «iki bədəndə bir ruhdur». Puşkin yazırdı: «Dünyada heç bir ilham və yaradıcılıq, heç bir əmək, heç bir şey həqiqi dostu əvəz edə bilməz». Və bununla da hər şey ehtiva olunur.
        Mən beş dost haqqında çox danışmayacam. Bu dostlar hər zaman bir yerdə olublar, hətta Qarabağa bütün beş nəfərin hamısı birdən gediblər. Bu dostlar Namiq, Vüqar, Samir, Əfqan və Azər Ələkbərovdur. Bu beş dostu Ağdərə rayonunun Çaylı kəndinin müdafiəsinə göndərdilər. Gecə rabitə kəsilmişdir. Lakin 9 iyunun 1991-ci ilin səhəri günü yardıma göndərilmiş xüsusi zirehli dəstə düşmən mühasirəsini yarıb kəndə daxil oldu. Kəndə daxil olarkən əsgərlər dostları bir yerdə tapdılar. Döyüşçülər güclə öz göz yaşlarını saxlayırdılar. Yalnız Azər hələ ağır da olsa nəfəs ala bilirdi. Yevlax xəstəxanasında özünə gələndə o, ilk növbədə dostlarına yardım etməyə çağırırdı, özünə isə güclü olduğu üçün ən axırda. O yalnız dostları haqqında düşünürdü, lakin əcəl çox güclü idi. Beş dostun beşini də yan-yana Şəhidlər xiyabanında dəfn etdilər.
        Vay o kəsin halına ki, onun dostu yoxdur. Bu tənhalıqdan betərdir. Heç kimlə bölüşə bilmirsən, görüşmürsən, heç kimə çətinliyində yardım edə bilmirsən. Düzünü desəm mən hələ bu cür insana rast gəlməmişəm. Mən yalnız bədii əsərlərdəki qəhrəmanları tanıyıram. Qriqoriy Peçorinin (M.Y.Lermontov «Bizim əsrin qəhrəmanı») dostu olmayıb, çünki o hesab edirdi ki, «iki dostdan biri o birisinin quludur». Bəs N.V.Qoqolun «Şinel» əsərindəki A.Başmaçkin isə necə? Onun ömrünün bütün mənası ondan oğurlanmış şineli almaqdan ibarət idi.
        Qəhrəman acımaya və təəssüfə məhkumdur. Bu yaxınlarda «Hər yaxşılığa görə ölüm» əsərini oxudum. Uşaqlar (onlar beş nəfər idilər) çox çətin vəziyyətə düşürlər. Onlar yağışlı havadan qurtulmaq üçün mağaraya girdilər. Lakin gecə zəlzələ baş verəndən sonra mağaraya giriş bağlandı və uşaqlar orada qapalı vəziyyətdə qaldılar. Onlar orada bir neçə gün keçirməli oldular. Bu müddətdə çaxnaşma, talaş, vəlvələ, vahimə, özünüitirmə, mübahisələr və davalar baş verdi. Yalnız Tahir, baş qəhrəman, özünü itirmədi və mağaradan çıxış yolunu tapdı. Bu cür dostla həm dağa, həm də döyüşə getmək olar. Belə dost səni darda qoymaz!
        Sədi yazırdı: «Həqiqi dost o kəsdir ki, yolda bütün çətinlikləri göstərər və bu çətinlikləri necə dəf etməyi öyrədər... Hər kəs səninlə səmimidirsə və haqla rəftar edir. O sənin həqiqi dostundur».
        Sözsüz mənim də dostlarım var. Mən onlara hər bir işdə etibar edirəm. Onlarla vaxt keçirmək çox maraqlıdır. Yaxşı dostu olmayan insan öz səhvlərini tanımaz.
        Əgər sən özünə qarşı pis münasibətin bəslənməsini istəmirsənsə, o zaman dostun olmalıdır. Və nə qədər çox olsa, bir o qədər daha yaxşı."
"(Nizami)
        İnsan həm cisimdən, həm də ruhdan ibarətdir. İnsan həyatının mövcudiyyətinin əsas faktorlarından, əsas şərtlərindən olan, onun idrakı, mənəviyyatı və ruhudur. Ruh insanın daxili, şəxsi, təkrarolunmaz halıdır. Bir kasıb kəndlidən soruşurlar: «lnsan ruhu nədir?» O, cavab verdi ki, ruh - bir insanın qəlbində digər bir insan üçün gqşənin olmasıdır. Bəlkə biz elə bu səbəbdən, hər hansısa insanı daşürəkli adlandıranda, biz, rəhimsiz, başqasının sevincinə kədərlənən, kədərinə isə sevinən, qəddar, insanlara əziyyət verməkdən həzz alanları nəzərdə tuturuq. Tez, ya da gec bu cür insanlar öz cəzalarına çatacaqlar: bütün insanlar onlardan üz döndərəcək, necə ki, M.Qorkinin qəhrəmanı Larradan üz döndərdilər və o, hamıya qarşı laqeyd olduğuna görə, dünyadan tənha bir insan kimi köçür. İnsan üçün ən ağır cəza - tənhalıqdır.
        Ən kiçik yaşlarımızdan, məktəb illərindən başlayaraq və ömrümüzün axırına kimi biz insanlarla ünsiyyətdə oluruq. Hər bir insan üçün yaxşı, sadiq və etibarlı dostun olmasına ehtiyac var. Əbəs yerə söyləməmişlər ki, dost dar gündə tanınar. Dostluqda ən mühüm amil dostlararası ünsiyyətdə sadiqliyin və etibarlılığın olmasıdır. Və belə bir halda dostu olmayan insan zaman keçdikcə özünə qapanır, onda komplekslər əmələ gəlir və öz həyatına həmçinin yaşadığı cəmiyyətə qarşı qeyzlənmiş olur. Lakin sadiq dostu olan insan isə hər zaman dostuna güvənə bilər, onunla öz sevincini və kədərini bölüşə bilər.
        İnsanların bir-birinə qarşı rəhimli olması, sevgi ilə rəftar etməsi, alicənablıq nümayiş etdirməsi yazılmamış qanun kimi mövcuddur. Azərbaycan alimi, maarifçi, şair Abbasqulu Ağa Bakıxanov demişdir: «özünə qıymadığını başqasına da qıyma». Bu deyim hər bir zaman həqiqət olaraq qalacaq. Bu kəlamı hələ XIV əsr əvvəl Məhəmməd peyğəmbər söyləmişdir: «özünə rəva bilmədiyini, başqasına da bilmə».
        Dostlar bizim həyatımızı çox asanlaşdırır, bizim həyatımıza sevinc və şən rənglər qatırlar. Insan ruhu elə bir çiçəkdir ki, onu qayğı və isti münasibətlər ətrafını saranda daha da parlaq olur. Mənəviyyatla dolu olan həyat, hər zaman «mən və sən», «biz və onlar» münasibətlərində təzahür edilir.
        Həqiqi dostluq, insanlar arasında olan ünsiyyətin daxili gözəlliyində öz təzahürünü tapır. Nəzakət, təmkinlilik, güzəştə getməyi bacarmaq, gülərüzlük, xeyirxahlıq, dostuna qulaq asmağı bacarmaq və onun fikirlərini anlamağa çalışmaq, onun zövqünə, düşüncələrinə, maraqlarına, əhvaliruhiyyəsinə hörmətlə yanaşmaq, onun sevincini və kədərini anlamaq, dostu barəsində qayğı nümayiş etdirmək və onun kədərini bölüşmək və bu qəbildən olan qaydalar həqiqi dostluğun əlamətləridir. Hamı bu qaydaları bilməlidir. Çünki biz insanlar arasında yaşayırıq, bizim həyatımız və müqəddəratımız, birbaşa olaraq onların həyatı və müqəddəratından asılıdır. Bu müdrik sözlərin həyatı mənası çox böyükdür: hər bir insan digər insanın maraqlarını nəzərə almalıdır, ona hörmət etməli, ona qayğı ilə yanaşmalı, bilməlidir ki, digər insanların həyatı sağlamlığına, xoşbəxtliyinə, bir sözlə desək, onun müqəddəratına görə məsuliyyət daşıyır. Bunsuz həqiqi ünsiyyət və ən möhkəm dostluq mövcud deyil və ola da bilməz."
"(Nizami)
        Hamımız bilirik ki, bu həyatda dostsuz yaşamaq mümkün deyil. Çünki dostlar bizim həyatımıza xoş rənglər qatırlar. Əgər sənin dostun varsa, demək sənin ömür yolun sənin üçün, düz yol üzərində bir gəzintiyə bənzəyəcək. Biz elə bir zaman və məkanda yaşayırıq ki, burada dostsuz nə əmək fəaliyyəti nə də ki, insanlararası ünsiyyət mədəniyyəti ola bilər. Insanın dostu olmayanda onun nə firavan həyatı, nə asudə vaxtı vardır, qısa desək, onun heç bir şeyi yoxdur.
        Mənim yadıma gəlir, anamın ən yaxşı rəfiqələri onun məktəb illərindəki sinif yoldaşları idi, atamın isə onun gənclik dövründə olan dostları. Ildən-ilə dost tapmaq getdikcə çətinləşir. Məhz cavanlıq dövründə nəinki insanın özü, həmçinin onun bütün həyatı və ətraf mühiti formalaşır. Əgər insan doğru dost seçərsə o zaman həyatda daha rahat yaşaya biləcək, daha asan çətinliyi və xoş məqamları keçirə biləcək. Dostunla bölüşmədiyin sevinc - sevinc deyil.
        Əgər dostluğun heç bir xeyri olmasaydı, o zaman dünya şairləri və yazıçıları dostluq və dostlar haqqında əsərlər yaratmazdılar. Dünyada mövcud olan atalar sözləri və deyimləri məhz dostluq haqqında deyilmişdir. Azərbaycanın dost haqqında bir atalar sözü var, yəqin ki, hamımız bununla razılaşarıq: «Yaxşı dost, qardaşdan da yaxındır». Həqiqətən də yaxşı dostda çox yaxın qohum tapmaq olar, misal üçün yaxşı dost sənə ya qardaş, ya da bacı ola bilər. Ərəb atalar sözlərində dostu belə təsvir edirlər: «Çətin anında dost dada çatar». Gürcü atalar sözü isə belə deyir: «Ağac kökləri ilə güclənir, insan isə dostları ilə». Dostu çox olan insan çox varlı, güclü və əlbəttə ki, xeyirxahdır.
        Yaxşı dostlar sənin çətin anında dadına çatar, sənə kömək edər. Bir şeylə razılaşmamaq olmaz ki, bizim bütün günümüz dostlar ətrafında, cəmiyyətlə təmasdan keçir. Biz dostlarımızla məktəbdə, küçədə və müxtəlif yerlərdə görüşürük. Yaxşı dost hər zaman səni başa düşəcək, çətin vaxtlarında səni rahatlığa qovuşdurar, sənin fikirlərini dəstəkləyər, təhsilinə kömək edər, bir sözlə, sənə çoxlu yaxşılıqlar edər.
        Dostu olmayan insan qanadsız bir quşa bənzəyir, başsız bədənə oxşayır. Əgər insan dostlarına hörmət edirsə demək ki, o, özünə də hörmət edir."

        İnsan həyatı elə qurulub ki, hər bir insanın həqiqi, etibar edə biləcəyi dosta ehtiyacı var. Sadiq dost elə bir dəyərli tapıntıdır ki, ondan imtina etməyə dəyməz.
        Həqiqi dosta ən məhrəm, gizli sirrlərini etibar edə bilirsən, ona qəlbini aça bilirsən və ünsiyyətdən rahatlıq taparsan. Dostlar arasında münasibət qarşılıqlı anlaşma, etibar və ümumi maraqlar əsasında qurulur.
        Həqiqi dost bir havadır, insan üçün bir nəfəslikdir. Əgər elə bir dostun varsa o zaman sən həyatda tənha deyilsən.
        Dosta malik olmayan insan - daşürəkli, qəddar, paxıl, qəzəbli və tənha bir insandır.
        O, həyatda bir çox şey itirmişdir. Həyatda onun kimi düşünən və eyni ruhiyyəli bir insan ilə ünsiyyəti və anlamanı itirir. Belə bir insanın dostu - tənhalıqdır, onu sanki qurd ağacı içindən yeyən kimi yeyir. Tənha adama acıyırsan, ona yazığın gəlir, çünki onun ruhu yavaş-yavaş məhv olur. insanın ruhu, məhrum olduğu ünsiyyəti tələb edir. Bu ruhda ətraf mühitdə baş verən hər bir şey yığılır, lakin xaricə çıxmır. Insanın qəlbi daşlaşır, O, yazıq və rəzil vəziyyətə düşür. Bu səbəbdən insanın həyatda dosta malik olması zəruridir."
"(Nizami)
Bu dünyada dosta və yaxınlara sevgi ilə baxmaqdan
daha böyük sevinc yoxdur. Bu həyatda yaxın dostlardan
ayrılıqda qalmaqdan daha böyük ağrı yoxdur.
(Rudəki)

        Dostluq hər bir insanın həyatında çox mühüm bir rol oynayır. Bəzən elə bir an və vəziyyət yaranır ki, kiminləsə dərdini bölüşmək istəyirsən, məsləhətləşmək istəyirsən və yaxud, sadəcə olaraq söhbət etmək istəyirsən. O insan həqiqətən xoşbəxtdir ki, həyatda yaranan ən çətin vaxtında köməyinə çatan bir dosta malik olsun. Lakin dost yalnız şərdə lazım olmur, dostunun, həmçinin xeyirdə də yanında olduğunu istəyirsən ki, onunla öz sevincini bölüşəsən.
        Dost elə bir insandır ki, ona hər zaman güvənə bilərsən. Bilirsən ki, o səni heç zaman darda qoymaz, səni pis vaxtında atmaz və həm çətin anlarında, həm xoş günlərində səni dəstəkləyər və yanında olar. Axı, əbəs yerə söyləməmişlər ki, dostla bölüşdürülən dərd-sər yarımdərddir. Dostun marağını öz maraqlarından üstün tutmalısan.
        Dostluq - ilk növbədə səmimiyyətdir və dostunun səhvlərini ona demək lazımdır. Adətən, insanlara onların səhvlərini dedikdə, xoşlarına gəlmir. Lakin, gərək öz dostunun səhvlərini onun üzünə deyəsən ki, o, bir daha onu təkrarlamasın.
        Əsl dostluq əsasən bir-biri ilə qarşılıqlı hörmətə, canıyananlığa, qayğıkeşliyə və başqasının uğurlarına pis paxıllıq hissinin olmamasına dayanır.
        Mən hesab edirəm ki, həyatda mənim dost cəhətdən bəxtim gətirib, belə ki, mənim çox yaxşı və sadiq dostlarım var və mən onlarla öz asudə vaxtımı keçirə bilirəm. Biz birgə parka, kinoya, səfərə çıxır, yeni oxuduğumuz kitablar və baxdığımız filmlər haqqında öz təəssüratlarımızı bölüşürük. Baxmayaraq ki, mənim dostlarımdan bir çoxu müxtəlif şəhərlərə köçmüşlər, mən onları hər zamanın xatırlayıram və onlar da məni yaddan çıxarmırlar. Biz daima yazışırıq və yeni xəbərlərlə bir-birimiz ilə bölüşürük.
        Həqiqi dostluq zamanla sınanır və möhkəmlənir.
        Dostluq haqqında çoxlu sayda atalar sözləri, deyimlər və məsəllər vardır. «Tənha yaşayan insan yalnız yarımçıq mövcuddur», «Bircə dənə də həqiqi dostun yoxdursa, yaşamağa dəyməz», «insanlara müdriklikdən sonra edilən ən gözəl hədiyyə - dostluqdur».
        Mən bütün insanlara möhkəm dostluq diləyirəm və istəyirəm ki, insanlar heç zaman öz dostlarını itirməsinlər və dostluğun qədrini bilsinlər."
"        Bəşər əsrlər boyu bəzi təbii hadisələrin heç cür izahını verə bilməmişdir. Bütün prosesləri başa düşüb anlamaq üçün, insan daim heyvanları, bitkiləri, havanı və digər təbii prosesləri tədqiq etmiş və edir. Məsələn, lap əvvəllər Günün tutulması insanları qorxuya salırdı.
        İllər keçir, insanlar isə apardığı tədqiqatlardan bəzi nəticələr əldə edirdilər. Elə insanın digər canlılardan fərqi ondan ibərətdir ki, insan tədqiqatlardan lazımi nəticələr çıxanr, öz həyatını rahatlaşdırmaq üçün kəşflər və ixtiralar edir, evləri və insanları zinətləndirən sənət əsərləri yaradırlar.
        Elm - tərəqqinin hərəkətverici qüvvəsidir. Istedadlı və ixtiraçı insanların hesabına müxtəlif dövrlərdə müxtəlif xəstəliklərə qarşı dərman preparatları ixtira olunmuşdur. Bu preparatların vasitəsilə bəşər tif, taun, vəba, vərəm və s. qorxulu xəstəliklərin cəngindən qurtara bilmişdir.
        Böyük kəşf və ixtiralardan, alim tədqiqatları sayəsində bəşər XX əsrin ikinci yarısında kosmosu fəth edə bildi.
        Bəs kompyuterlər? Hal-hazırda onlarsız həyatı təsəvvür etmək olmur. Kompyuterlər insan fəaliyyətinin bütün sahələrində tətbiq edilir, evdə istifadədən başlayaraq, xəstəxanada xəstələri müalicə edən həkimlərin istifadəsinə qədər.
        İnsan anadan olduğu gündən ölənə qədər elm öyrənməyə davam edir. Peyğəmbərimiz (s) belə buyurmuşdur: «Beşikdən qəbrə qədər elm öyrənin».
        Bizim əsr - elm və texnika əsridir. Buna görə də həmişə elm öyrənmək, dərs almaq və oxumaq lazımdır ki, nəticə olaraq savadlı kadr kimi Vətənə xidmət edəsən. Bununla biz həm Vətənimizin iqtisadiyyatını çiçəkləndirərik və həmçinin, gələcək nəsillərə zəngin elmi-tədris institutları miras qoyarıq. Bütün bunlara nail olmaq üçün məktəb illərindən yaxşı oxumaq lazımdır. Axı elm, xırda-xırda, zərrə-zərrə toplanır. Necə ki, atalarımız demişdir: «Damadama göl olar»."
"        Hal-hazırda dünyada dörd milyona yaxın bitki və heyvan növü mövcuddur. Onların çoxusu hələ qədim zamanlardan insanlara tanış olmuş, bəziləri yeni kəşf olmuş, az bir hissəsi isə hələ müasir elmə məlum deyil. Bütün bunlara baxmayaraq, dünyanın yaranış vaxtından bu zamana kimi, mövcud olan heyvanların siyahısını qursaq, onda bu siyahı ən azı neçə yüz mindən artıq olacaqdır. Bu hələ heyanların siyahısıdır. Bundan əlavə bitkilər də var. Bəşər öz mövcudluğu dövründə o qədər böyük miqdarda kvadrat kilometr tropik cəngəlliklər, tayqalar və meşələr qırmışdır ki, bütün bunları təsəvvür etməyə xəyal çatmaz. Və az bir sayda insanlar bilirlər ki, neçə növ bitki növü bu çağa qədər izsiz aradan getmişdir.
        Hal-hazırda daha çox bitki və heyvan növü yox olma təhlükəsi qarşısındadır. Bu növlərin vəziyyəti elə acınacaqlıdır ki, istənilən bir yanğın və ya digər bir təbii fəlakət onların Yer üzündəki yaşayışlarını birdəfəlik dayandıra bilərlər. Və bunlar haqqında tədqiqatı yalnız onlardan qalan sümüklər və ya digər vasitələrdən istifadə etmək olacaq. Beynəlxalq Təbiəti Mühafizə İttifaqının Qırmızı Kitabının hal-hazırki vəziyyəti bir neçə qalın cild şəklindədir. Bu kitabdan bəzi nümunələri qeyd edirik.
        XX əsrin əwəllərindən başlayaraq 50 minə yaxın heyvan və quş növü kəşf edilmişdir. Lakin həmin bu dövr ərzində yüzə yaxın digər növ, artıq Yer üzündən silinmişdir. 1960-cı ilə qədər 25 növ məməli heyvan növü yox olmuşdur. Təqribən 350 il bundan əwəl Şərqi Avropa ərazisində, ev heyvanı olan turun əcdadları yaşayırdı. Bu heyvanlar nəmli bataqlıqlaşmış meşələrdə yaşayırdılar. Onların heç bir canlı ilə düşmənçiliyi yox idi. Lakin onlara da düşmən tapıldı. Təbii ki, bu düşmən - insan idi. Polşanın kralı III Siqizmundun verdiyi mühafizə haqqında əmri isə artıq gecikmişdi. Əmr verilən zamanda yüzə yaxın tur qalmış idi. Sonuncu tur isə 1627-ci ildə məhv edildi.
        İnsan acgözlüyünün qurbanlarından biri də Cənubi Afrikanın çöl düzənliyi və savannalarında yaşayan kvaqqa zebrası olmuşdur. Bu zebranın qəşəng dərisi onun başının bəlası olmuşdur. Qəddar ovçular bu nəcib heyvanı çoxlu sayda qırırdılar. Sonuncu kvaqqa 1883-cü ildə Amsterdam zooparkında ölmüşdür.
        1741-ci ildə alim Qeorq Steller Komandor adaları yaxınlığında insanlara məlum olmayan, siren dəstəsinə aid olan dəniz və stellerovo inəyini kəşf etmişdir. Bu heyvanların bədbəxtçiliyı isə onların yeməli və qidalı əti olması idi. Çoxsaylı balina ovlayan gəmilər, qəddarcasına bu heyvanları ovlamağa başladılar. 1768-ci ildə sonuncu dəniz inəyini öldürdülər. Stellerova inəyi ilə insanların tanışlığı, cəmi 27 il çəkdi.
        Düzdür, bəziləri deyə bilərlər ki, indiki dövrdə təbiətin mühafizəsinə dair müxtəlif tədbirlər keçirilir, bu tədbirləri həyata keçirmək üçün dövlət və beynəlxalq təşkilatlar səviyyəsində müxtəlif strukturlar yaradılmışdır. Bundan əlavə, yoxa çıxan heyvan növlərini qorumaq üçün Qrinpis kimi könüllü cəmiyyətlər vardır. Hər bir ölkədə milli parklar və qoruqlar yaradılır və fəaliyyət göstərir, bu qoruqlar, tək yox olma təhlükəsi olan heyvanların mühafizəsi ilə məşğul olmur, bununla yanaşı, floranın nadir növlərinin mühafizəsinə də xidmət edir.
        Lakin burada da bir əmma var. Bunların əsaslannı qeyd edirəm. Mən inkar etmirəm ki, məsələn, ABŞ-da və ya Fransada flora və fauna qənatbəxş səviyyədə mühafizə edilir. Lakin digər ölkələrdə, məsələn Çində bu məsələyə münasibət necədir? Bu ölkənin əhalisi dünya əhalisinin 25 faizini təşkil edir və mətbuatın yazdığına əsasən, bu sahədə orada xeyli problemlər mövcuddur. Uzağa niyə gedirik, elə bizim Azərbaycanımızda, bu sahədə bir çox qanunlar qəbul olunub. Lakin nə qədər insan bu qanunlara riayət edir? Mətbuatdan və televiziyadan biz bunun cavabını görürük.
        Bax belə! Ən acınacaqlısı isə odur ki, hər hansı ağacı və ya heyvanı məhv edən insan, nəticə etibarilə özü oturduğu budağı kəsir. Çünki ətraf mühiti çirkləndirmək, bumeranqın hərəkətinə bənzəyir və nəticə olaraq bu insan özünə və ətrafdakılara ziyan vurur.
        Yazdığım inşamı mən, həyatını təbiətin mühafizəsinə həsr etmiş, məşhur naturalist Cerald Darelin sözlərilə bitirmək istəyirəm: «Bizim dünya hörümçək torutək mürəkkəb və zərifdir. Hörümçək torunun bir hissəsinə toxunduqda, onun digər hissələri tərpənməyə başlayır. Biz isə sadəcə hörümçək toruna toxunmuruq, biz torda açıq-aydın görünən deşiklər açırıq, belə desək, ətraf mühitə qarşı bioloji müharibə aparırıq!»
        Biz, gəlin tək ətraf mühiti sevməyək, həmçinin bütün qüvvəmizi səfərbər edib onu qoruyaq."
"        Qədim zamanlardan təbiət insanlara həyat mənbəyi olaraq xidmət edir. Min illər boyu insanlar ətraf mühitlə həmahəng olaraq yaşamışlar. Və onlara elə gəlirdi ki, təbii sərvətlər tükənməzdir. Lakin, sivilizasiya inkişaf etdikcə insan təbiətin gedişatına daha çox qarışmağa başladı.
        Bütün dünyada, minlərlə tüstülənən sənaye müəssisələri olan böyük şəhərlər salınmaqdadır. Onların fəaliyyəti nəticəsində yaranan istehsalat məhsulu, biz nəfəs aldığımız havanı, biz içdiyimiz suyu, buğda və tərəvəz becərdiyimiz torpağı çirkləndirir.
        Hər il dünya üzrə sənaye müəsissələri bir milyon ton toz və digər zərərli maddələr «istehsal» edir. Çoxlu sayda şəhər dəm qazından və ağır havadan əziyyət çəkir. Böyük ərazili meşələr kütləvi surətdə məhv edilir və yandırılır. Onların məhv edilməsi oksigen balansını pozur.
        Bütün bunların nəticəsində heyvan, quş, balıq və bitkilərin bəzi nadir növləri artıq tükənir. Bir çox göllər və çaylar quruyur.
        Ən dəhşətli ekoloji faciələrdən biri 1986-cı ilin aprel ayında Ukrayna ərazisində baş vermişdir. Çernobıl faciəsi Ukrayna ərazisinə və xalqına böyük zərbə vurdu. Həmçinin, Belorusiya ərazisinin on səkkiz faizi radioaktiv maddələrlə çirklənmişdir. Kənd təsərrüfatına, meşələrə və insanların sağlamlığına böyük ziyan dəymişdir. Atom stansiyasında baş verən partlayış ukraynalılara, beloruslara və digər millətlərə faciəvi surətdə zərbə vurmuşdur.
        Ətraf mühitin qorunması ümumi bir məsələdir. Məhz buna görə də, ekoloji təhlükəsizlik sisteminin hazırlanması yönümündə ciddi tədbirlər görülməlidir.
        Artıq bu istiqamətdə müəyyən müsbət addımlar atılmışdır. BMT-nin üzvü olan 159 dövlət ətraf mühitin qorunmasına dair agentlik yaratmışlar. Bu agentliklər tərəfindən ətraf mühitin qorunmasına dair çoxlu sayda konfranslar keçirilmişdir. Bu konfranslarda həmçinin, ekoloji vəziyyəti ağır olan ərazilər - Aral dənizi, Cənubi Ural, Kuzbass, Donbass, Semipalatinsk və Çernobılla bağlı problemlər müzakirə olunur. Baykal gölündə ətraf mühitin tədqiqatına dair beynəlxalq mərkəz yaradılmışdır. «Qrinpis» beynəlxalq təşkilatı ətraf mühitin qorunması üçün bir çox işlər görməkdədir.
        Lakin, bunlar hamısı ilk addımlardır və təbiti mühafizə edərək, planetimizdə həyatı qoruyaraq, irəliyə doğru hərəkət etmək lazımdır. Bu tədbirlər tək hazırki nəsil üçün deyil, həmçinin gələcək nəslin xoşbəxt və firavan yaşaması üçün zəruridir."
"        Neçə-neçə igidlər yetişdirib bu torpaq! Babəklər, Koroğluiar, qoç Nəbilər yetişdirib bu torpaq! Hər qılıncı qalxanda yüz-yüz başlar kəsən, hər nərə çəkəndə dağları, daşları pərən-pərən salan cəngavərlər yetişdirib bu torpaq! Qəhrəmanlar yurdu. Odlar diyarı. Azərbaycan torpağı.
        Cəbrayılov Mikayıl Əhmədiyyə oğlu ilk qəhrəmanlıq dərsini ailəsində, partizan atasından almışdı. Bu dərs adi dərs deyildi. Müharibədən sonrakı illərdə iş elə gətirmişdi ki, rəsmi dairələr partizan Əhmədiyyəni, onun müqavimət hərəkatındakı mübarizəsini heç bir əsas olmadan şübhə altına alırdılar. Arası kəsilmədən gizli təqiblərə məruz qalan, şəxsiyyətini alçaldan sorğu-suallara tutulan atasının aylar və illərlə davam edən qanıqaralığının səbəbini oğlu Mikayıl körpə yaşlarında hələ başa düşmüşdü. Atası da təbiətən həssas olan Mikayılı iztirablardan kənar saxlayır, onun saf qəlbini qara şübhələrdən qoruyurdu.
        Zaman keçdikcə vəziyyət dəyişirdi, yazıların, radio-televiziya verilişlərinin ahəngi başqalaşırdı. Əhmədiyyənin - əfsanəvi «Xarqo»nun şəkilləri ekran və mətbuat səhifələrini bəzədi, şöhrətli yaxın-uzaq ölkələrə yayıldı. Bütün bunlar, eləcə də atasından eşitdiyi ibrətlər Mikayıla çox şey anlatdı. Başlıcası isə o, sadəliyi qədər də böyük olan bir həqiqəti özü üçün kəşf etdi, başa düşdü ki, insan ləyaqəti ən uca, ən ali hissdir, insan canı bahasına da olsa, özünün, ailəsinin, xalqının, vətəninin ləyaqətini qorumalı, onu hər şeydən yüksəkdə tutmalıdır. Məhz bu hiss də Mikayılı Qarabağ cəbhəsinə gətirib çıxartdı.
        Mikayılın və onunla cəbhəyə yollanan döyüş yoldaşlarının payına çətin vəzifə düşmüşdü. Onlar həm Xankəndinin bir neçə kilometrliyində, səfalı dağ döşündə yerləşmiş Cəmilli kəndini düşmənlərdən qorumalı, həm də əhalini aclıqdan xilas etmək üçün buraya qonşu Kosalar kəndindən taxıl gətirməli idilər. Mikayılın dəstəsi Kosaların ətrafında pusquya yatmış sayca dəfələrlə üstün olan erməni yaraqlıları ilə qarşı-qarşıya gəldi. Dəstə bir an da tərəddüd etmədən döyüşə girdi. Dekabr qarının üstünə yaz lalələri kimi al qan çiləndi. Bu döyüşdə Mikayıl qəhrəmanlıq nümunəsi göstərərək öz həyatı bahasına, düşmən atəşini öz üzərinə cəlb etməklə dəstəsini ölümdən xilas etdi. Əfsanəvi partizan ailəsinin igidlik və rəşadət salnaməsinə bir şöhrət səhifəsi də həkk olundu.
        Belə qəhrəmanlar heç vaxt unudulmur. Xalqımız Vətən uğrunda canını qurban verən igid övladlarını həmişə yad edir, onları əbədi xatirə kimi qəlbində yaşadır."
"        Mən öz valideynlərimi çox sevirəm. Xüsusən, anamı dünyalar qədər, bəlkə daha da artıq istəyirəm. Anam da məni çox sevir. Hər dəfə o, mənə «əziz balam» deyəndə elə bil dünyanı mənə bağışlayırlar. Doğrudan da, mən ana səsindən şirin bir musiqi, ana səsindən həzin bir melodiya təsəvvür edə bilmirəm. Hərdən mənə elə gəlir ki, bütün musiqilər, ən məşhur musiqi əsərləri ana səsi, ana laylası üstündə köklənib.
        Mən atamı da çox sevirəm. O, ailəmizin başçısı, böyüyüdür. Atam bizim hamımıza nəvazişlə, qayğıkeşliklə yanaşır, bizi çox sevir. Evin bütün çətin problemlərini atam həll edir. Açığını deyim ki, ailəmizin əksər problemləri onun üzərindədir.
"        Ədəbiyyatımızın görkəmli klassiklərindən biri kimi şöhrət tapan Hüseyn Cavidin yaradıcılığında insanpərvərlik, humanizm kimi ideyaların təbliği mühüm yer tutur.
  Kəssə hər kim tökülən qan izini,
Qurtaran dahi odur yer üzünü.

deyən ədibin ilk səhnə əsəri olan «Ana» dramı da bu cəhətdən çox səciyyəvidir.
        Mövzusu Dağıstanın həyatından götürülmüş «Ana» dramında xeyirlə şər, qəddarlıqla mərhəmət, insanpərvərlik üz-üzə qoyulmuşdur. Orxan, Murad şər qüvvələri təmsil edirlər. Onlar mənfi ehtirasların Qurbanına çevrilmişlər və fürsət düşən kimi, başqalarına qarşı pislik, xainlik etməkdən çəkinmirlər. Dramaturq əsərdə bu şər qüvvələrə qarşı duran insanpərvər Səlma ana, ismət, Səlim, Qanpolad kimi müsbət obrazlar yaratmışdır. Dramın mənfi surətləri mənən nə qədər cılız, xudbin, qəddar və eyni zamanda nə qədər qorxaqdırlarsa, müsbət qəhrəmanlar bir o qədər həyatda doğru yol tutan, mərd və alicənab insanlardırlar.
        Dramaturqun humanist ideyalarının carçısı olan əsərin baş qəhrəmanı Səlma ananın qəlbi sanki mərhəmətdən, insanpərvərlikdən yoğrulmuşdur. O, hətta oğlunun qatilini belə bağışlaya bilən son dərəcə geniş ürəyə malikdir. Ananın yeganə oğlunun qatili Murada yaşamaq şansı verməsi adi hadisə deyildir. Ədib bununla yer üzündə qan izini ağılla, həyata və insanlara dərin məhəbbətlə kəsməyin mümkün olduğu barədə baxışlarını ifadə etmişdir.
        Əsərin süjet xətti son dərəcə dramatik hadisələr üzərində qurulmuşdur. Başlanğıcda oxucu oğlunu gözləyən Səlma ananın həyəcanının, keçirdiyi narahatlığın şahidi olur. Ana təlaş içindədir, hər gecə qanlı yuxular görür, hiss edir ki, nə isə acı bir xəbər olacaq. Həssas ana qəlbinin çırpıntıları yaxınlaşan faciədən xəbər verir.
        Bundan sonra hadisələr yüksələn xətlə inkişaf edir və daha də kəskin xarakter alır. Oğul gözləyən ana onu qan içində, həyatının son anlarını yaşayan bir vəziyyətdə qarşılayır. Yeganə oğlunun gözlərini həyata əbədi yumması ananın qəlbində fırtına qoparır, onun daxilində qatilə qarşı qəzəb, nifrət hissləri coşub daşır. O, intiqam almaq barədə düşünür. Lakin tezliklə hadisələr başqa səmtə yönəlir. Qatilin «təhlükəsizliyinə zəmanət verdiyi qəfil qonağı» olduğunu biləndə ananın qəlbindəki qisas hissi səngiyir, o «məhv olsa aləm, dirilməz Qanpolad» deyib qatil Murada yaşamaq şansı verir.
        Təbii sual yaranır: Səlma ana nə üçün əlinə düşən fürsətdən istifadə edib oğlunun qisasını almır? Ananın belə hərəkət etməsi onun alicənablığı ilə əlaqədardır. Son anda humanist ana qəlbi qan tökməyə razılaşmır, nə qədər çətin olsa da, qatil Muradı deyil, içindəki intiqam hissini boğur. Əsərin digər müsbət qəhrəmanı Səlma ananın humanistliyini belə xarakterizə edir:
Böyüklükdə, mərhəmətdə seçilmiş
Alicənablıq boynuna biçilmiş.

        Ananın insanpərvərliyi, mərhəməti qatil Muradı belə sarsıdır. O, Qanpolada atəş açmaqla necə bir dəhşətli səhvə yol verdiyini anlayaraq özünü qınayır, peşmançılıq içində deyir:
Ah, bir alçağa mərhəmət nə lazım?
Bən bir xainim, öldürün.

        Əsərin mənfi qəhrəmanı Orxan faciələrə, bədbəxtliklərə rəvac verir. O, şəxsi məqsədinə çatmaq üçün, hətta başqasının həyatına son qoymaqdan belə çəkinmir. Lakin cəzasız da qalmır. Ədib onun acı aqibətini təsvir etməklə həyatda bütün yaxşılıqlar kimi, heç bir pisliyin də cavabsız qalmadığını göstərmək istəmişdir.
        Beləliklə, hadisələr inkişaf etdikcə böyük dramaturq H.Cavidin «Ana» dramında oxucuya çatdırmaq istədiyi əsas niyyət aydınlaşır. Ədib dramatik, eyni zamanda həyati və inandırıcı səhnələri təsvir etməklə, ələlxüsus da ananın mərhəmətini, xarakterindəki alicənablığı qabartmaqla yer üzündə qan izini kəsməyin zəruriliyini və bunun mümkun olması ideyasını aşılayır."
        Valeh olduğum insan kimdir? Həyatda kimə oxşamaq, kimdən nümunə götürmək istərdim? Əwəllər hər bir gənc kimi, mən də tez-tez bu kimi suallarla baş-başa qalırdım. Ilk vaxtlarda fikirlərim haçalanırdı. Ayrı-ayrı tarixi simalar, görkəmli şəxsiyyətlər arasında müqayisələr apardıqdan sonra nəhayət, mövqeyimi dəqiqləşdirmişəm. İndi mən yuxarıdakı suallara tərəddüd etmədən belə cavab verərdim: həyatda xeyriyyəçi Hacı Zeynalabdin Tağıyevin yolunu tutmaq, ona oxşamaq istərdim.
        Mən öz seçimimi təsadüfən etməmişəm. Bu gün hər bir azərbaycanlının adını iftixarla çəkdiyi, özünə mənəvi dayaq sandığı H.Z.Tağıyevin həyatını ətraflı öyrəndikdən sonra bu qənaətə gəlmişəm.
        H.Z.Tağıyevin həyatı humanistliyin, insanpərvərliyin zirvəsində dayana biləcək faktlarla zəngindir. O, milyonçu idi. XIX əsrin sonlarından başlayaraq, Bakıda və Abşeronda neft hasilatının sürətlə artması bir çoxları kimi kasıb həyat sürən, bənnalıq etməklə birtəhər çörəkpulu qazanan H.Z.Tağıyevi də varlı-hallı adamlar sırasına çıxarır. Tezliklə o, böyük sərvətə sahib olur.
        H.Z.Tağıyev mütərəqqi fikirli, millətin sabahını düşünən bir insan olmuşdur. Həmvətənlərinin elmdən, təhsildən uzaq düşmələri, öz hüquqlarını bilməmələri bu humanist insanı bərk ağrıdırdı. O, millətin nümayəndələrinin, ələlxüsus da hüquqsuz vəziyyətdə yaşayan müsəlman qadınlarının maariflənməsi üçün yollar axtarırdı. H.Z.Tağıyevin Bakıda açdığı qızlar məktəbində çoxlu sayda müsəlman qadını təhsil almışdır. Bundan başqa, vətənpərvər milyonçu azərbaycanlı gənclərin dünyanın qabaqcıl ali məktəblərində yüksək səviyyəli təhsil almalarına da məmnuniyyətlə vəsait ayırırdı. H.Z.Tağıyevin tikdirdiyi binalar bu gün də doğma Bakımızın ən gözəl memarlıq abidələri sırasındadır. Vaxtı ilə H.Z.Tağıyevin şəxsi mülkü olan imarətdə isə hazırda Azərbaycan Tarix Muzeyi yerləşir.
        H.Z.Tağıyev öz şəxsi vəsaitini məktəb, teatr tikintisinə, gimnaziyalar açılmasına, ana dilində qəzetlər, jurnallar çap olunmasına, azərbaycanlı gənclərin başqa şəhərlərdə təhsil almalarına, kasıb insanların həyat şəraitlərinin yaxşılaşmasına xərcləməyə vadar edən nə idi? Yox, Hacını bu işlərə pul xərcləməyə heç kəs məcbur etmirdi. Sadəcə, Hacı böyük vətənpərvər idi, onun qəlbində xalqını, Vətənini dərin məhəbbətlə sevən ürək döyünürdü. Bir dəfə bədxahlar Hacını nüfuzdan salmaq üçün onun Azərbaycandan köçəcəyi barədə şayiələr yayırlar. H.Z.Tağıyev dərhal mətbuat vasitəsi ilə belə şayiələrə cavab olaraq bildirir ki, Azərbaycan onun dədə-baba yurdudur və o, buradan heç yerə köçmək fikrində deyildir.
        H.Z.Tağıyevi bir şəxsiyyət kimi xarakterizə edən belə müsbət keyfiyyətlər çoxdur. Buna görə də mən də həyatda onun kimi Vətənə, xalqa xidmət yolu tutmaq istəyirəm.
        H.Z.Tağıyevin həyatını öyrənərkən gəldiyim qənaət belədir ki, insan gərək heç vaxt öz keçmişini unutmasın və xalqının xoşbəxtliyindən kənarda öz şəxsi xoşbəxtliyini axtarmağa çalışmasın."
"        Bizim nəsil 1941-1945-ci illər müharibəsinin dəhşətlərini, od-alovunu ancaq filmlərdə görmüşdülər. Bir anlığa müharibənin dünyaya meydan oxuyan Hitlərin qələbəsi ilə başa çatdığını təsəvvürümüzdə canlandıraq. Bu, ölkələrin sərvətlərinin talanması, xalqların kölə halına düşməsi, özlərini «seçilmişlər» sayan faşistlərin bütün dünyada ağalığı demək olardı. Müharibənin ilk illərində belə görünürdü ki, faşistlər öz niyyətlərinə çatacaqlar. Onlar çoxlu sayda yaşayış məntəqəsini zəbt etmişdilər və sürətlə irəliləyirdilər. Lakin azadlığı yüksək qiymətləndirən, doğma Vətənlərini çox sevən xalqlar birləşərək faşistləri dayandırmağa və müharibəni qələbə ilə başa çatdırmağa nail oldular. 1945-ci ilin may ayında dünyanın başı üstündə Demokl qılıncı kimi dayanan faşizm kabusu darmadağın edildi.
        Bu misilsiz qələbə milyonlarla insanın canı-qanı bahasına qazanılmışdır. Rusiyanın, Ukraynanın, Belorusun, Polşanın və başqa ölkələrin ərazilərindəki kütləvi qəbiristanlıqlar buna sübutdur. Müharibədə azərbaycanlılar da fəal iştirak etmişlər. Azərbaycanlılardan təşkil olunan 416-cı Taqanroq diviziyası ayrı-ayrı şəhər və kəndlərin düşmənlərdən təmizlənməsi uğrunda fəal döyüş əməliyyatları aparmışdır. iki dəfə Sovet ittifaqı Qəhrəmanı adına layiq görülmüş Həzi Aslanov hərb sənətini yaxşı bilən cəsur komandir idi və əsgərlərini öz arxasınca aparmağı bacarırdı. Azərbaycanlı döyüşçülərin 1941-1945-ci illər müharibəsində göstərdikləri şücaətləri «Uzaq sahillərdə» filminin qəhrəmanı Mehdi Hüseynzadənin timsalında aydın görmək mümkündür. Həmin illərdə arxa cəbhədə qalan soydaşlarımız da ümumi qələbə naminə hər cür məhrumiyyətlərə dözmüş, böyük fədakarlıqlar göstərmişlər.
        Artıq 1941-1945-ci illər müharibəsindən bizi yarım əsrdən çox zaman məsafəsi ayırır. Bununla belə, bu müdhiş müharibənin acı xatirələri indi də insanları düşünməyə, öz hərəkətlərini ölçüb-biçməyə vadar edir. Ümumi qələbə naminə fədakarlıqlar göstərən, müharibədə şəxsi həyatlarını qurban verən insanların adları da daim minnətdarlıq hissi ilə xatırlanacaq. Respublikamızın, demək olar ki, əksər şəhər və kəndlərində ikinci Dünya müharibəsində həlak olmuş soydaşlarımızın xatirəsinə abidə kompleksləri yaradılıb. Həmin abidələrin üzərində, adətən, sadə bir cümlə yazılır: «Heç kəs unudulmur, heç nə yaddan çıxmır!». Bu sözlər aydın səma altında yaşayan insanların taleləri yarımçıq qırılmış müharibə iştirakçılarının xatirəsinə dərin ehtiramlarının səmimi ifadəsidir.
        Nə qədər belə misal çəkmək mümkündür. Bəzən olur ki, hansısa bir hadisəni, hansısa bir şəxsiyyətin adını bu və ya digər səbəblər üzündən tarixin səhifələrindən silməyə cəhdlər göstərilir. Fəqət belə mənasız cəhdlər zamanın istehzası ilə üzləşir. Məgər xalqımız ədalətsiz Gülüstan və Türkmənçay müqavilələrinə əsasən məmləkətimizin iki yerə parçalanmasını nə vaxtsa unuda bilərmi? Gəlin xatırlayaq, lap yaxın keçmişədək bu barədə danışmaq, yazmaq belə qadağan edilmişdi. Lakin böyük dövlətlərin tarix səhnəsindəki siyasi gedişləri nə qədər güclü olsa da, bu taleyüklü olayı böyük keçmişi olan xalqın qan yaddaşından çıxara bilmədi. Xalqın Araz boyunca tikanlı məftilləri qırıb-dağıtmaq və birləşmək arzusu şeirlərə, mahnılara çevrildi, bu barədə cild-cild əsərlər yazıldı. Gün gələcək, bu istək mütləq həyata keçəcək. Zorla işğala məruz qalan Dağlıq Qarabağı, musiqimizin beşiyi gözəl Şuşanı, gözəlliklər məskəni Kəlbəcəri, igidlər oylağı Laçını, Qubadlını, indiki Ermənistanın ərazisindəki adları məqsədli şəkildə dəyişdirilərək «erməniləşdirilən» yurd yerlərini azərbaycanlıların qan yaddaşından silmək mümkünmü? Əsla! O yerlərdə ata-babalarımızın narahat ruhları dolaşır və qarşısıalınmaz bir qüwətək bizləri o yerlərə qayıtmağa sövq edir.
        Həyatı boyu Vətən naminə çarpışan, milli mənafeyini hər cür şanşöhrətdən, imtiyazdan üstün tutan, var-dövlətini xalqının inkişafı yolunda xərcləyən tarixi şəxsiyyətlərin adı daim qəlblərdə yaşayacaq, Milli və bəşəri duyğuları çərçivəyə sığmayaraq azad şəkildə tərənnüm edən Hüseyn Cavid uzaq Sibirə sürgün edildi və orada dünyasını dəyişdi. Ancaq unudulmadı. On illər ötəndən sonra onun nəşi Vətənə gətirilərək Naxçıvanda doğma torpağa tapşırıldı, məzarı üstündə möhtəşəm məqbərə ucaldıldı. Sərt qadağalar milyonçu xeyriyyəçilər Hacı Zeynalabdin Tağıyevin, Musa Nağıyevin, Murtuza Muxtarovun adlarını və xeyirxah əməllərini insanların yaddaşından silə bilmədi...
"        Azərbaycanlılar toplum halında əsas etibarı ilə müstəqil Azərbaycan Respublikasının və qonşu iran İslam Respublikasının, Gürcüstanın ərazisində yaşayırlar. Bu ərazilər azərbaycanlıların qərinələr boyu qoruyub bugünkü nəsillərə çatdırdıqları ata-baba torpaqlarıdır. Soydaşlanmız, həmçinin öz tarixi torpaqlarından kənarda - Rusiyada, Ukraynada, Almaniyada, Fransada, Amerikada, Böyük Britaniyada, Yaponiyada, Qazaxıstanda, Özbəkistanda, İraqda, Belçikada və digər ölkələrdə məskunlaşmışlar. Hazırda dünyada yaşayan azərbaycanlılann sayının təxminən 50 milyon nəfərə çatdığı ehtimal olunur. Bu gün azərbaycanlıların yalmz 8 milyonu öz müstəqil dövlətinin - Azərbaycan Respublikasının ərazisində yaşayır. Qonşu İran dövlətinin ərazisində - Cənubi Azərbaycanda soydaşlarımızın sayı bundan xeyli çox - 30 milyon nəfərə yaxındır. 10 milyondan artıq azərbaycanlı isə dünyanın müxtəlif ölkələrinə səpələnmişlər.
        Azərbaycanlıların öz dədə-baba torpaqlarından, doğma vətənlərindən kənar düşmələrinin müxtəlif tarixi səbəbləri var. Soydaşlarımız zamanzaman milli-dini ayrı-seçkiliklə, təzyiqlərlə üzləşmiş, zorla öz taıixi torpaqlarından çıxarılaraq başqa ərazilərə köçürülmüşlər. Hələ Şah Abbasın dövründən başlanan zorla köçürmə siyasəti XIX əsrdə çar rusiyası tərəfindən davam etdirilmişdir. XX əsrin əvvəllərindən etibarən soydaşlarımızın zorla öz yurd-yuvalarından çıxarılması - deportasiyası kütləvi hal almışdır. Belə ki, xarici havadarlarından hər cür dəstək alan ermənilər 1905—1906-cı və 1915—1918-ci illərdə azərbaycanlılara qarşı kütləvi qırğınlar törətmişlər. Nəticədə, çoxlu sayda soydaşımız indi Ermənistan adlanan dövlətin ərazisindən qovulmuşdur.
        1920-ci ildə Şimali Azərbaycanda sovet hakimiyyəti qurulduqdan sonra soydaşlarımıza qarşı təqiblərin yeni dalğası başlamışdır. Bu dəfə, əsasən xalqa bağlı olan milli ruhlu ziyalılar və var-dövlətli insanlar bolşevik təzyiqlərinə məruz qalaraq dünyanın müxtəlif ölkələrinə səpələnməyə məcbur olmuşlar. Xarici ölkələrə üz tutan soydaşlarımızın sayı ötən əsrin əvvəllərində Cənubi Azərbaycanda Şeyx Məhəmməd Xiyabani hərəkatının, 1946-cı ildə 21 Azər inqilabının süqutu nəticəsində daha da artmışdır. Bundan başqa, ötən əsrin 30—40-cı illərində çoxlu sayda soydaşımız Sibirə, Orta Asiya və Qazaxıstan çöllərinə sürgün olunmuş, 200 mindən artıq soydaşımız 1948-1953-cü illərdə, 250 min nəfər isə 1988-ci ildə əzəli torpaqlarımız olan indiki Ermənistandan deportasiya edilmişdir.
        Keçmiş sovet hakimiyyəti illərində xaricdə yaşayan azərbaycanlıların ana Vətənlə əlaqələr qurmalarına imkan verilmirdi. Yalnız respublikamız müstəqillik qazandıqdan sonra dünyanın müxtəlif ölkələrinə səpələnmiş azərbaycanlıların təşkilatlanması istiqamətində məqsədyönlü iş aparılmağa başlanmışdır. Ümummilli liderimiz Heydər Əliyevin təşəbbüsü ilə hər il dekabr ayının 31-i Dünya Azərbaycanlılarının Həmrəylik Günü kimi qeyd olunur. Ayrı-ayrı ölkələrdə yaşayan soydaşlarımızla iş, onların vahid azərbaycançılıq ideologiyası ətrafında birləşdirilməsi respublikamızda dövlət siyasəti səviyyəsinə qaldırılmışdır. 2002-ci ildə Xarici ölkələrdə Yaşayan Azərbaycanlılarla iş üzrə Dövlət Komitəsinin yaradılması və «Xaricdə Yaşayan Azərbaycanlılarla bağlı Dövlət Siyasəti haqqında» ayrıca qanunun qəbul edilməsi bu istiqamətdə mühüm addım oldu.
        Beləliklə, müxtəlif səbəblər üzündən doğma torpaqlardan uzaqlara səpələnmiş soydaşlarımızla əlaqələr getdikcə dərinləşir. Soydaşlarımız dünyanın 30-dək ölkəsində 150-dən çox cəmiyyət, mərkəz, assosiasiya, birlik və s. yaratmışlar.
        Yaxşı haldır ki, azərbaycançılıq ideologiyası artıq xaricdəki diaspor təşkilatlarını birləşdirən güclü amilə çevrilmişdir və beləliklə də, onların fəaliyyətinin səmərəsi artmışdır. Bu ideologiya hər bir azərbaycanlıda milli mənsubiyyətinə görə qürur hissi doğurur. indi bütün dünyada respublikamıza qarşı ideoloji mübarizə aparan ermənilərin təbliğatlanmasına qarşı güclü bir qüvvə - azərbaycanlılann birliyi dayanır."
"        Məktəb illərinin başa çatması gənclər üçün yeni həyatın başlanması deməkdir. Sərbəst həyata atılan gənclərin qarşısında çoxlu sayda yollar açılır. Kimi əvvəlcədən müəyyənləşdirdiyi ali məktəbin qapısını döyür, kimi birbaşa istehsalata, inşaat meydançasına yollanır. Gənclər gələcək peşələrini seçərkən, adətən, özlərindən böyüklərlə, ilk növbədə də valideynləri ilə məsləhətləşirlər. Bu da təbiidir. Yaşlı nəslin böyük həyat təcrübəsi var və onlar sabahın qurucularına öz seçimlərində yanılmamaları üçün dəyərli məsləhətlər verirlər.
        Mənim qənaətimə görə gənclərin hansı peşəni seçmələrinin elə bir ciddi fərqi yoxdur. Hər peşənin, hər sənətin öz gözəlliyi var. Əsas odur ki, seçdiyin peşəyə qəlbən bağlı olasan, onun sirlərini öyrənəsən, bütün incəliklərinə yiyələnəsən. Yalnız bu halda seçdiyin sənətlə cəmiyyətdə nüfuz, hörmət qazana bilərsən.
        Mən də artıq öz seçimimi etmişəm. Bizim ailəmiz həkimlər ailəsi kimi tanınır. Babam məşhur cərrahdır. Anam uşaq poliklinikasında göz həkimi işləyir. Qardaşım Azərbaycan Dövlət Tibb Universitetinin sonuncu kurs tələbəsidir. Mən də ailəmizin ənənəsini davam etdirməyi və həkim olmağı qərarlaşdırmışam. Açığı, məndə bu peşəyə marağı babam oyadıb. O məni bir neçə dəfə işlədiyi xəstəxanaya aparıb. Ilk dəfə babamın ağ xalatlı dostları ilə tanış olanda çox həyəcanlı idim. Onlar xəstələrlə nəvazişlə davranırdılar. Babam da yanına gələn xəstələrin dərdlərinə qəlbən şərik olur, onları səbirlə dinləyir və dəyərli məsləhətlər verir. Hər cərrahiyyə əməliyyatı aparan zaman babam narahat anlar yaşayır. Uğurlu keçən əməliyyatdan sonra isə babam özünü çox xoşbəxt hiss edir.
        Ailəmizin ünvanına tez-tez Azərbaycanın müxtəlif bölgələrindən anamın və babamın keçmiş xəstələrindən məktublar gəlir. Sağalıb gümrah halda öz ailələrinin, uşaqlarının yanına qayıdan insanlar onlara ikinci həyat bəxş etdiklərinə görə anama və babama ən səmimi duyğularını çatdırırlar.
        Göründüyü kimi, həkimlik çox nəcib, hamıya gərək olan peşədir. Ancaq mən başa düşürəm ki, bu peşə nəcib olduğu qədər də məsuliyyətlidir. Axı, söhbət insan taleyindən gedir. Hansısa bir səhv, ehtiyatsızlıq böyük faciəyə səbəb ola bilər. Buna görə də həkim elmin sirlərinə mükəmməl yiyələnməli, müasir tibb cihazları ilə işləməyi bacarmalı, ən əsası da öz məsuliyyətini heç vaxt yaddan çıxarmamalıdır. Mən də dərslərimi «əla» qiymətlərlə oxumağa çalışıram, tibbə aid çoxlu əlavə ədəbiyyat mütaliə edirəm."
"Heydər baba, vicdanın da namus, din
Atillanın, Teymur xanın, Babəkin...
Qeyrətidir damarında çağlayan,
Səni xalqa, xalqı sənə bağlayan.

        Belə bir deyim var: «Adam var ev üçün, adam var el üçün doğulur.»
        Deyirlər Ulu Tanrı bəşər övladının düçar olduğu sıxıntıdan, üzləşdiyi bəladan xilas olması üçün hər əsrdə ona bir dahi şəxs bəxş edir. Bu baxımdan Azərbaycan xalqı Tanrıya daha yaxın olan xalqdır. Allahın bu millətə bəxş etdiyi belə bir dahi Heydər Əlirza oğlu Əliyevdir.
        Heydər Əliyev heç bir çərçivəyə sığmayan, öz xalqının, vətəninin xoşbəxtliyi və azadlığı naminə canından belə keçməyə hazır olan fədakar insan idi. Heydər Əliyev Azərbaycan tarixinin tək-tək dahilərinə, böyük dövlət xadimlərinə nəsib olan əvəzsiz işlər görmüş, doğma Azərbaycanımız naminə misilsiz fəaliyyət göstərmişdir.
        Tarix bu şəxsiyyəti işini, əməllərini, özü-öz səhifəsinə yazaraq yetişən nəsillərə məğrurluqla çatdıracaqdır.

İnsan var, keçirir zaman, dolanır.
İnsan var, düşünür gələn illəri,
İnsan var, eyləyir güman dolanır.

        Ümummilli liderimizin həyat fəlsəfəsi - onun müstəqil dövlətçilik və Azərbaycançılıq məfkurəsinin dərindən öyrənilməsi, geniş təbliğ olunması və inkişaf etdirilməsi məsələlərindəndir.
        Belə ki, H. Əliyev dühası bütöv Azərbaycanı işıqlandırırdı. Milli özünüdərkin ən yüksək siyasi ifadəsi olan müstəqil dövlət ideyası ən yeni tariximizdə məhz Heydər Əliyevə məxsus idi.O, Azərbaycan deyilən bir zirvənin məğrur qartalı idi.
  Həmişə qartala qibtə etmişəm,
Öz zəfər himnini çalır zirvədə.
Enəndə yenə də qalır zirvədə."
"        Bəli, adı müasir tariximizə qızıl hərflərlə yazılan Heydər Əliyevi ancaq yeri-göyü işığa qərq edən, qaranlıqları aydınlaşdıran günəşlə, bir də qartal məskəni, uca göylərə yüksələn zirvə ilə müqayisə etmək mümkündür. O, bütün cəhətlərə görə hər zaman zirvədə dayanacaq bir şəxsiyyətdir. Onun zəkası, ideyaları daim Azərbaycanın üzərində Günəş kimi parlayacaq, yolumuzu nura qərq edəcək. Xalqımız fəxr edə bilər ki, onun ləyaqətli övladı Heydər Əliyev hələ sağlığında öz adını dünyanın sayılıb-seçilən görkəmli dövlət xadimlərinin, tarixi simalarının siyahısına yazmış və bununla da hər birimizə başucalığı gətirmişdir.
        Hər kəsin dəyəri onun yaşadığı zaman kəsiyində göstərdiyi xidmətləri, əməlləri ilə ölçülür. Bu mənada ümummilli liderimiz Heydər Əliyev barəsində belə demək mümkündür: O, Tanrının Azərbaycan xalqını sevərək ona göndərdiyi fədakarlıq simvolu idi. Böyük öndərin yeganə amalı, yaşamaq devizi belə idi: taleyin ona bəxş etdiyi fitri qabiliyyətini, bütün qüvvə və bacarığını, əqli və fiziki potensialını ana yurdu Azərbaycana həsr etmək!
        Böyük tarixi şəxsiyyət Heydər Əliyevin Azərbaycana rəhbərlik etdiyi 30 ildən artıq dövrə nəzər salsaq, bunu aydın sezə bilərik. Məlumdur ki, H.ƏIiyev respublikamıza müxtəlif ictimai-siyasi formasiyalarda rəhbərlik etmişdir və bu cəhətdən onun Azərbaycana rəhbərlik illərini iki mərhələyə bölmək mümkündür. Birinci mərhələ 1969-1985-ci illəri əhatə edir. Həmin dövrdə Azərbaycan keçmiş Sovet İttifaqının tərkibində olsa da, Heydər Əliyev ittifaq büdcəsindən respublikamıza daha çox vəsait ayrılması üçün sözün əsl mənasında qətiyyət göstərmişdir. Böyük öndərin uzaqgörənliyi bu gün hər birimizdə sevincqarışıq dərin heyrət doğurur. O, hələ Sovet Ittifaqının mövcudluğu şəraitində gələcəyi düşünür, respublikamızın nə vaxtsa müstəqilliyə qovuşacağına inanır və bundan ötrü güclü maddi-texniki baza yaradırdı.
        Heydər Əliyev ikinci dəfə Azərbaycana respublikamız müstəqillik qazandıqdan sonra - 1993-2003-cü illərdə rəhbərlik etmişdir. Böyük öndər 1993-cü ilin iyun ayında ikinci dəfə Azərbaycanın ali rəhbərliyinə qayıdanda ölkəmizdə çox ağır vəziyyət hökm sürürdü. Ayrı-ayrı qüvvələr, nadan siyasətçilər Azərbaycanı vətəndaş qarşıdurmasının astanasına gətirib çıxarmışdılar, müstəqilliyimizin əldən getməsi, ölkənin parçalanması təhlükəsi yaranmışdı. Belə ağır vəziyyətdə xalq öz böyük oğlu Heydər Əliyevi Azərbaycana rəhbərliyə dəvət etdi. Xalqının səsinə səs verən və xalqına arxalanan Heydər Əliyev özünəməxsus müdrikliklə xaosun qarşısını aldı, Azərbaycanı ahəngdar inkişaf relslərinin üstünə çıxartdı.
        Buna görə də Heydər Əliyevin adı tarixə digər böyük xidmətləri ilə yanaşı, ilk növbədə müstəqil Azərbaycanın qurucusu kimi daxil olmuşdur. Onun rəhbərliyi altında keçən illər respublikamız üçün sabitliyin möhkəmlənməsi, iqtisadi çiçəklənmə, nüfuzlu beynəlxalq təşkilatlarla, dünya dövlətləri ilə sıx əməkdaşlıq qurulması, əhalinin rifah halının yaxşılaşması illəri olmuşdur.
        Ümummilli lider Heydər Əliyev üçün ən böyük ağrı xalqın, Vətəninin ağrısı idi. Məmləkətin ayağına dəyən daş onun qəlbinə dəyirdi. Bu sözləri yazarkən 1990-cı ilin qanlı 20 Yanvar faciəsi yada düşür. Azərbaycanın üstünə qoşun yeridiləndə, günahsız soydaşlarımız qətlə yetiriləndə Heydər Əliyey xalqımıza qarşı törədilən bu ağır cinayətə sakit yanaşa bilmədi. O, təqiblərə, özünə və ailəsinə yönələn təhlükələrə məhəl qoymadan respublikamızın Moskvadakı daimi nümayəndəliyinə gələrək ittifaq rəhbərliyinin vəhşi hərəkətlərinə qəti etirazını bildirdi. Həmin dövrdə qapalı həyat tərzi keçirməyə məcbur edilən insan üçün belə bir addımı atmaq sözün əsl mənasında qəhrəmanlığa bərabər idi.
  Bu Vətənə xidmətində,
Bu millətə hörmətində,
Bu dövlətin qüdrətində
Yaşayır Heydər babamız!
Əməli zəfər babamız!"
"        İnsanlıq mürəkkəb, ağır və uzun inkişaf yolu keçmişdir. Heyvanlar aləmi ilə onun qarşılıqlı münasibətləri mürəkkəb inkişaf etmişdir. Bu yolda insanlar vəhşi heyvanları əhliləşdirməyi bacarmaqla, əzəmətli uğurlar əldə etmiş, özlərinə etibarlı dostlar və sadiq köməkçilər tapmışlar. Heyvanların sayəsində, insanlar təbiətin hazır məhsullarını istifadə edə bildilər və onları özləri əldə etdilər.
        İnsanın əhlilləşdirdiyi birinci heyvan it oldu.
        Böyük rus alimi Pavlovun ifadəsilə desək, itin insanlıq tarixində, həyatında rolu və əhəmiyyəti ondan ibarətdir ki, «adamlardan insan çıxardı». Əvvəldə it insanları vəhşi heyvanlardan qorudu. Sonra ov ovlamaqda kömək etdi, ov uğurlu oldu, insan ətlə təmin olundu. Məhz elə bu dövrdə, çoxlu sayda heyvan buynuz və sümüklərindən düzəldilmiş məmulatlar meydana gəlmişdir. insan ov edərkən, heç də həmişə vəhşi heyvanları öldürmürdü, bəzən onları tuturdu və əldə edilmiş qəniməti ehtiyat üçün saxlamağa cəhd edirdi. Ancaq onu itsiz əldə edə bilməz və qoruyub saxlaya bilməzdi. Beləcə, it əslində hansısa dərəcədə heyvandarlığın əsasını qoyanlardan biri oldu. Beləliklə, insan əkinçiliyə heyvandarlıqdan keçdi. Əsrlər, minillər ötdü. İnsanlıq, bəşəriyyət böyüdü, inkişaf etdi, ağıllandı. insanın yanında isə onun ən sadiq dostu, ən birinci köməkçisi və ən etibarlı bələdçisi it gedirdi. Lap əvvəllər itlər gözətçilik edir, sürüləri otarır, sərhədləri qoruyurdu. Sonralar itlər qəzaya uğramış təyyarənin axtarılmasında, zəlzələ dağıntılarında, uçqunlarda uğurla istifadə edildi. Kosmonavat-it kosmosa yol açdı. Pavlov itin sayəsində refleks təlimini yaratdı. İtlər haqqında poemalar, nağıllar, povestlər, hətta romanlar yazılmış, tədqiqatlar aparılmışdır. Elə bir yazar yoxdur ki, itə heç olmasa bir neçə səhifə həsr etməsin. Onların xidmətinin yüksək qiymətləndirilməsidir ki, hətta itlərə heykəl belə qoyulur. Belə hesab edilir ki, itə ilk heykəl bizim eradan əvvəl IV əsrdə Korinf şəhərində qoyulmuşdur. Düşmən gizlincə yaxınlaşarkən, başının üstünü alarkən şəhərin qarnizonunu oyatdığına görə Soetr ləqəbli itin sadiqliyinə rəmz olaraq onun heykəli qoyulmuşdur. Düşmən geri oturdularaq məğlub edilmiş, Soetr isə ömürlük heykəlinin qoyulmasını və üzərində «Korinfin müdafiəçisi və xilasedicisi» yazılmış gümüş xaltanı mükafat almışdır.
        Misirdə ümumiyyətlə, it müqəddəs sayılmışdır. Qədimdən bəri insanlar heyvanlara qarşı, hətta onların sağlamlığına və həyatına təhlükə yaradan yırtıcılara qarşı belə böyük məhəbbətlə davranmışlar.
        Heyvanlarla ünsiyyət təkcə insanlar üçün gözəl deyil, həm də böyük tərbiyəvi əhəmiyyətə malikdir. Canlı təbiətə, heyvanlara məhəbbətdən insan xarakterinin ədalətlilik, şərəf, kişilik, vətənpərvərlik və insanlara qarşı böyükürəklilik münasibəti kimi əlamətləri yaranır, doğulur. Heyvanlara sevgi öz-özünə keçmir, adətən o, uşaqlıqda meydana gəlir, doğulur. Tez-tez doğru olaraq yazırlar ki, heyvanlara qəddarlıq və insafsızlıq, eqoizm və kobudluq yaradır. Heyvanlara qarşı düşünərək ünsiyyət nəinki insan şəxsiyyətini, mənəvi keyfiyyətlərini zənginləşdirir, hətta ağlın güclü inkişafına xidmət edir.
        Heyvanlar bizim həyatımızın daimi bələdçisidir - yol yoldaşıdır. Biz onlarla hər addımda rastlaşırıq.
        Heyvanlar bitkilər, su, hava, torpaq - yer kimi təbiətin bir hissəsidir. Buna görə də yer üzündən hər hansı heyvan növünün yoxa çıxması, yəni onun kökünün kəsilməsi hansısa ayrı müstəqil bir təbiət həlqəsinin sıradan çıxması, onun özündə əlaqənin və tarazlığının pozulması deməkdir. Heyvanat aləmi bir milyon yarımdan çox heyvanı özündə birləşdirir. Elə bir heyvan və ya heyvan qrupu yoxdur ki, insanı öz məqsədi üçün uyğunlaşdırsın və istifadə etsin."
"        İnsanın həyatı heyvanlar və bitkilər aləmilə sıx bağlıdır. Bu bağlılığın kökləri qədim keçmişdən qaynaqlanır. Insan bu dünyanın bir parçası olmasına baxmayaraq, daim öz təsərrüfatında heyvanlar saxlamış və ya meşələrdə onları ovlamışdır. Beləliklə insan vəhşi heyvanları, qoyunları, öküz və s. heyvanları əhliləşdirir və onlardan faydalanırdı. ilk olaraq it əhliləşdirilir və o, insan üçün etibarlı dosta çevrilir.
        Uzun əsrlər boyu insan, yeni əmək alətləri yaratmış, təbiətə nüfuz etmək üçün yeni vasitələrə əl atmış, maşın və robotlardan istifadə etmişdir. Amma insanın təbiətlə əlaqəsi dəyişməz olaraq qalmışdır.
        Bu əlaqə heyvanlar üçün heç də həmişə xoş nəticələnməyib. İnsanın dağıdıcı fəaliyyəti nəticəsində bir çox heyvanlar yoxa çıxmağa başlayıb. Əgər vaxtılı-vaxtında, bəşər bu heyvanları qorumasa, təəssüf ki, bəzi növ heyvanlar yer üzündən silinəcəklər. Onların məhvi, onsuz da bizim vicdanımıza yazılacaq.
        Dünyadakı bütün heyvanlar bizim nəvaziş və qayğımıza ehtiyac duyurlar. Nadir heyvanların qorunmasında zooparkların önəmli rolu var. Məhz onların sayəsində zebr, maral və s. heyvanlar sağ qalmışlar və biz, bu gözəl heyvanlarla tanış olmaq imkanı əldə etmişik.
        Vətən təkcə sənin doğulub, boya-başa çatdığın yer deyil, eyni zamanda nəfəs aldığın hava, içdiyin sudur. Əgər meşələr qırılarsa ölkəmiz zəngin, xalqımız xoşbəxt və sağlam ola bilməz.
        Azərbaycanda təbiətin qorunması üzrə xüsusi dövlət proqramı hazırlanmışdır.
        Azərbaycan Respublikasında 1959-1980-ci illərdə təbiətin qorunması haqqında qanunvericiliyə lazımi düzəlişlər olunmuşdur. 1989-cu ildə bizim vətənimizdə yaşayan heyvanların «Qırmızı kitab»ı yaradılmışdır. Ora ceyran, leopard, dağ keçisi və bir çox digər heyvan növləri daxil edilmişdir.
        Təbiətin qorunması təkcə dövlətin deyil, həmçinin bizim də ictimai borcumuz olmalıdır.
        Bir nəzər salın: balıqlara təmiz su, heyvanlar üçün yaşamağa meşə, quşlar üçün təmiz hava və s. lazımdır. Heyvanları qorumaq bizim hər birimizin ictimai borcudur. Təbiətin qayğısını çəkməklə, biz Vətənimizin qayğısını çəkmiş oluruq."
"        İllər bir göz qırpımında keçərək, biz məktəbdə təhsilimizi başa vururuq. Qarşımıza çox önəmli bir sual çıxır. Hansı peşəni seçməli? Seçdiyimiz peşə, bizim gələcəkdə həyatımızda bacarığımıza və maraqlarımıza uyğun gəlməli və biz bu peşədən daim həzz almalıyıq.
        Dünyada minlərcə peşə və sənət mövcuddur. Bu müxtəliflikdə nəçi olmaq böyük bir sınaq və imtahandır. Hansını seçməli? Nəçi olmalı? Həqiqətən çox məsuliyyətli bir məsələdir. Bu məsələni, özüm üçün və hələ uşaqlıq illərindən seçmişəm. Mən həkim olmaq istəyirəm.
        Qədim və humanist peşə olan həkimlik insanların səhhətinin qorunmasına, xəstəliklərin qarşısının alınmasına yönəlib. Insanların ayrılmaz dostu olan bu peşə sahibləri daim bəşərin keşiyində dayanmışlar.
        Hipokrat və İbn-Sinanın fəaliyyətləri bu sahənin inkişafına ciddi təkan vermişdir. Onların etdiyi dərin tibbi təcrübələr və nail olduqları kəşflər tibb elminin inkişafında əvəzolunmaz töhfələr vermişdir. Müasir zamanda tibb elmi daha sürətlə inkişaf edir.
        Orqanların dəyişdirilməsi haqqında uğurlu əməliyyatlar haqqında daima eşidirik. Bu əməliyyatlar minlərlə insanın həyatını xilas edir.
        Tanınmış həkim-cərrah S.Fyodorov minlərlə insanın görmə qabiliyyətini bərpa etmişdir. Elizarov, Kasyanov, Cavadzadənin məharətləri bütün dünyaya bəllidir.
        Həkim peşəsi olduqca məsuliyyətli və çətindir. Bu qədim sənəti seçən insan daim fövqəladə vəziyyətlərə hazır olmalı və insanlara yardım etmək hissindən həzz almalıdır. Əlbəttə ki, bu geniş ruhiyyə və insanlığa dərin məhəbbət tələb edir. Həyat üçün məsuliyyət daşımağa hazır olmaq lazımdır. Mənin ən böyük arzularımdan biri, həkim sənətinə yiyələnmək, onun sirlərini bilmək və doğma respublikamızın səhiyyəsinə öz töhfəmi verməkdir."
"        Bu sözləri bir mənalı olaraq dahi şəxsiyyət, əfsanəvi insan olan Ümummilli liderimiz Heydər Əlirza oğlu Əliyev haqqında işlətmək olar.
        Heydər Əliyev - Azərbaycan müstəqilliyinin tarixi yaradıcısıdır. O, neçə ömürlər bəs edən bir ömür yaşamışdır. Qarşılaşdığı bütün dramatik şəraitlərdən, çıxılmaz və ağır anlardan o, yalnız qalib kimi çıxmışdır.
        Heydər Əliyev totalitarizm labirintlərindən Azərbaycanı məharətlə və salamat çıxarmış, SSRİ dağıldıqdan sonra isə Azərbaycanın siyasi liderinin təcrübəsindən bir daha yararlandı.
        O, nəinki ölkədə stabilliyi bərqərar etdi, həmçinin, Azərbaycanı dünya arenasında sayılıb-seçilən ölkələr içərisinə çıxardı.
        Heydər Əliyev 10 may 1923-cü ildə Naxçıvan şəhərində fəhlə ailəsində anadan olmuşdur. 1944-cü ildən orqan sistemlərində işə qəbul olunmuşdur. Sonra Azərbaycan Respublikasının Dövlət Təhlükəsizlik Komitəsinin rəhbəri, Azərbaycan Respublikası Kommunist partiyasının Mərkəzi Komitəsinin birinci katibi, SSRİ Nazirlər kabinetinin sədrinin birinci müavini vəzifəsinə qədər yüksəlmişdir. 1993-cü ilin oktyabr ayında müstəqil Azərbaycanın sayca üçüncü prezidenti seçilmişdir.
        Heydər Əliyev çox zəhmətkeş bir şəxs idi. Onun iş günü 11-12 saat davam edirdi. O, gözəl natiq idi və heç bir çətinlik çəkmədən, qabaqcadan hazırlaşmadan hər hansı mövzu barəsində saatlarla danışa bilərdi. Heydər Əliyev qeyri-adi dözümə və polad əsəblərə malik idi. 1985-1987-ci illər onun üçün ağır illər idi. Hakimiyyətə yiyələnmiş Mixail Qorbaçov Heydər Əliyevi sevmirdi və onu işdən uzaqlaşdırmaq üçün səhv axtarırdı. Bu ağır şəraitdə Heydər Əliyev dəqiqliklə öz işini yerinə yetirir və öz siyasi rəqiblərinə heç bir imkan yaratmırdı ki, onda hər hansı səhv tutsunlar.
        İkinci dəfə hakimiyyətə yiyələndikdən sonra o, Azərbaycanın müstəqilliyi üçün bir çox işlər gördü. Vətəndaş müharibəsinə sürüklənmiş ölkəni xilas edən Heydər Əliyev məmləkətə tarixi perspektiv bəxş etdi. Çəkdiyi bu zəhmətlərə görə, yəqin ki, onun ardıcılları onun ölkə siyasətində yerini Türkiyədə prezident olmuş Atatürklə, Fransada general Şarl de Qolla, Amerikada Ruzveltlə müqayisə edəcəklər.
        1993-cü ildə ölkədə siyasi böhran yarandığı vaxt, ölkəni bu vəziyyətdən çıxarmaq məsuliyyətini öz üzərinə alan bir şəxs tapılmadı. Bu ağır işin öhdəsindən yalnız və yalnız Heydər Əliyev gələ bilərdi və gəldi də. Məhz buna görə də, Heydər Əliyevi XX əsrin ikinci yarısında yaşamış, dünyanın ən böyük siyasi xadimlərindən saymaq olar."
"        Bu sözləri bir mənalı olaraq dahi şəxsiyyət, əfsanəvi insan olan Ümummilli liderimiz Heydər Əlirza oğlu Əliyev haqqında işlətmək olar.
        Heydər Əliyev - Azərbaycan müstəqilliyinin tarixi yaradıcısıdır. O, neçə ömürlər bəs edən bir ömür yaşamışdır. Qarşılaşdığı bütün dramatik şəraitlərdən, çıxılmaz və ağır anlardan o, yalnız qalib kimi çıxmışdır.
        O, nəinki ölkədə stabilliyi bərqərar etdi, həmçinin, Azərbaycanı dünya arenasında sayılıb-seçilən ölkələr içərisinə çıxardı.
        Heydər Əliyev çox zəhmətkeş bir şəxs idi. Onun iş günü 11-12 saat davam edirdi. O, gözəl natiq idi və heç bir çətinlik çəkmədən, qabaqcadan hazırlaşmadan hər hansı mövzu barəsində saatlarla danışa bilərdi. Heydər Əliyev qeyri-adi dözümə və polad əsəblərə malik idi. 1985-1987-ci illər onun üçün ağır illər idi. Hakimiyyətə yiyələnmiş Mixail Qorbaçov Heydər Əliyevi sevmirdi və onu işdən uzaqlaşdırmaq üçün səhv axtarırdı. Bu ağır şəraitdə Heydər Əliyev dəqiqliklə öz işini yerinə yetirir və öz siyasi rəqiblərinə heç bir imkan yaratmırdı ki, onda hər hansı səhv tutsunlar.
        İkinci dəfə hakimiyyətə yiyələndikdən sonra o, Azərbaycanın müstəqilliyi üçün bir çox işlər gördü. Vətəndaş müharibəsinə sürüklənmiş ölkəni xilas edən Heydər Əliyev məmləkətə tarixi perspektiv bəxş etdi. Çəkdiyi bu zəhmətlərə görə, yəqin ki, onun ardıcılları onun ölkə siyasətində yerini Türkiyədə prezident olmuş Atatürklə, Fransada general Şarl de Qolla, Amerikada Ruzveltlə müqayisə edəcəklər.
        1993-cü ildə ölkədə siyasi böhran yarandığı vaxt, ölkəni bu vəziyyətdən çıxarmaq məsuliyyətini öz üzərinə alan bir şəxs tapılmadı. Bu ağır işin öhdəsindən yalnız və yalnız Heydər Əliyev gələ bilərdi və gəldi də. Məhz buna görə də, Heydər Əliyevi XX əsrin ikinci yarısında yaşamış, dünyanın ən böyük siyasi xadimlərindən saymaq olar."
"        Xalqa, Vətənə qəlbi, canı ilə bağlı olan, yaşadığı həyat boyu xeyirxah işlər görən, vətənpərvər, qayğıkeş şəxslər hər zaman insanlara, əsasən də gənc və yeniyetmələrə gözəl nümunə olmuşlar. Biz hər bir zaman belə insanlarla fəxr edib, onlarla öyünmüşük. Cəmiyyətimizdə, ətrafımızda belə insanlar çoxdur, lakin mən fürsət düşmüşkən yaxın keçmişimizə müraciət etmək istərdim. Bu şəxs-bütün ömrü doğma ana dilinin saflığı, Azərbaycanın bütövlüyü, azadlığı uğrunda mübarizə aparan, millətini bütün millətlər içində azad, firavan görmək istəyən odlu-alovlu şair Xəlil Rzadır. O, millətinə böyük türk xalqına dərin sevgi və ehtiramının ifadəsi kimi rəmzi olaraq ulutürk təxəllüsünü seçmişdir.
        Xəlil Rza simasında Azərbaycan dərdi, bütün bəlaları özündə birləşdirən bir ümman, bir dərya görərsən. Vətənin dərdini öz dərdi bilən alovlu şair ömrünün sonunadək Azərbaycan uğrunda söz silahı ilə vuruşmuşdur.
        Şair 7 ildən sonra dünyaya gələn ilk oğlunun doğum günü münasibəti ilə yazdığı şeirində övlad sevgisi ilə yanaşı, vətənə olan sonsuz məhəbbətini, onun müqəddəsliyini belə ifadə edir. Şeir «Oğlum Təbrizə» adlanır.
  Sən oğul, sən igid, sən ər oğlu ər,
İftixarla daşı sən öz adını.
Məğribə, məşriqə, cahana göstər,
          Şair sanki öncədən duyurdu övladında olan o gizli istedadı. Bu istedad oğlu Təbrizdə olan qəhrəmanlıq, şəhidlik zirvəsi idi.
        Xəlil Rza illərlə övlad gözlədi, Yaradan ona bir övlad bəxş etdi. Vətənpərvər şair ikiyə bölünmüş Azərbaycanın o tayda qəribsəyən qədim şəhərimiz Təbrizi oğluna ad seçdi.              Xəlil Rza bu adla təsəlli taparaq qələmini silaha çevirdi. Vahid Azərbaycan uğrunda, millətimizi illər boyu əsarətdə saxlayan dilimizə, dinimizə qarşı amansız olan Sovet imperiyasına, fars şovinizminə qarşı qələmi ilə alovlu şeirləri ilə döyüşdü, mübarizə apardı, qələbə çaldı.
        Vətənin bir parçası, ayrılmaz hissəsi olan Qarabağımızın dərdi onun sinəsində bir ata, alovlu şair kimi dərin yaralar açdı. Bu yaralardan biri oğlu Təbrizin şəhid olması idi. Şair şəhid oğlu ilə, bütün Azərbaycan şəhidləri ilə fəxr edirdi.
        1990-cı ildə Sovet Imperiyasının azğın qoşunları Bakını tar-mar etdiyi bir zamanda, minlərlə şəhidlər verdiyimiz anlarda Xəlil Rza meydanlarda, doğma millətinin arasında idi.
        Xəlil Rza sevgi və ehtiramı Azərbaycanın müstəqilliyi uğrunda Sovet imperiyasına, onun qaniçən «liderlərinə» qarşı kəskin, alovlu çıxışlarından yaranır. Hayqıran şair azadlığı bu cür istəyirdi:
  Azadlığı istəmirəm zərrə-zərrə, qram-qram,
Qolumdakı zəncirləri qram-qram, qram-qram.
Azadlığı istəmirəm bir həb kimi,
Istərəm bir səma kimi, günəş kimi, cahan kimi.

        Azadlığı günəş kimi, cahan kimi istəyən alovlu şair özü mənfur imperiya və onun şərəfsiz məmurları tərəfindən azadlıqdan məhrum oldu. Lakin Xəlil Rzanın işıqlı, müstəqil Azərbaycan ideyaları həqiqətə çevrildi."
"        Hər birimiz həyatımızı öz düşündüyümüz kimi yaşayırıq. Çox zaman biz qazana biləcəyimiz uğurları görə bilməyib öz işimizin içində vurnuxuruq. Həyatda bütün maneələri aşmaq və arzu etdiyimiz uğurları qazanmaq üçün fikirlərimizi lazım olan istiqamətdə yönəltməliyik.
        Həyatda müvəffəqiyyət qazanmaq üçün ilk növbədə həqiqəti dərk etməli və nədən ötrü çalışdığımızı bilməliyik.
        Baş verənləri, ətrafımızı düzgün dərk edə bilsək daha xoşbəxt yaşayarıq.
        Anadangəlmə fərqli xüsusiyyətlərlə doğularkan insan digərlərinə nisbətən daha sürətlə uğurlar əldə edə bilər. Çünki o daha qabaqcıl, daha real düşünür. Buna görə də yüksək nəticə əldə edir.
        Lakin adi insan kimliyindən asılı olmayaraq müvəffəqiyyətə bir az gec çatar. Bunun üçün o daha çox çalışmalı, bir çox mərhələlərdən keçməlidir.
        Məqsədə çatmaq üçün nəyi və necə etməyi düzgün bilmək lazımdır. Düzgün fikirlər bizə uğur qazandıracaqdır. Atalar sözündə deyildiyi kimi «Fikir işin yarısıdır.»
        Bəzən insan xəyal qurur, sanki özünü yenidən kəşf edir və bu xəyallarını gerçəkləşdirmək üçün əzmlə çalışır, daim əngəllərlə mübarizə aparır ki, məqsədinə çatsın.
        Uğur qazanmaq üçün vaxtdan səmərəli istifadə etmək, insanlarla səmərəli münasibət qurmaq, ömrünü hədər keçirməmək lazımdır.
        Məncə uğur qazanmağın yollarından biri də odur ki, hər günün sonunda insan özü-özünə hesabat versin. Mən bu gün nə etmişəm. Hansı nailiyyətlər əldə etmişəm."
"«Bakıda olan kəsdə, bu ecazkar və çox gözəl şəhərə qarşı məhəbbət yaranır. Onun təkraredilməz ətirinə - dənizin, küləyin, neftin və duzun iyinə həmişəlik vurulur».
Boris Qorbatov
          Bizim şəhər sülh şəraitində parlaq bir həyat sürürdü. Səhərlər insanlar rahatcasına öz işlərinə gedirdilər. Axşamlar isə şəhər başqa şəklə düşərək bayram əhvali-ruhiyyəsi alırdı: müxtəlif rəngli neon lampaları yanır, insanlar kinoya, teatra və dənizkənarı parka gedirdi. İnsanlar deyib-gülüb, şənlənirdilər və onları gələcəkdə nələr gözlədiyini bilmirdilər.
        Beləliklə, mən Şəhidlər xiyabanındakı əbədi məşəlin qarşısında dayanmışam. Bakı küləyi altında məşəl daha çox alovlanaraq əzəmətli sürətdə yanır. Bura müqəddəs məkan olan Şəhidlər xiyabanının girişidir. 1990-cı ildə Azərbaycan Respublikasının günahsız vətəndaşları sovet ordusu tərəfindən şəhid edilmişdir. Həmçinin, Şəhidlər xiyabanında Qarabağda şəhid olan yüzlərlə əsgərin məzarı var.
        O gecə sovet ordusu bir neçə saat ərzində 170-ə yaxın Azərbaycan vətəndaşını qanına qəltan etdi. Onların arasında qocalar, uşaqlar və qadınlar var idi. Güllələr və tankların tırtılı onları sülh şəraitindəki adi bir gündə yaxaladı. On üç yaşlı qız öz mənzilində olanda naqafıl gülləyə tuş gəlmiş, marşrut üzrə işləyən sürücü öz maşınında qətlə yetirilmiş, öz xidməti borcunu yerinə yetirən «təcili yardım» həkimi xəstə üstünə tələsdiyi vaxt güllələnmişdir.
        Həlak olan bu şəhidlərin misalını mən təsadüfən çəkmədim. Pəncərədəki uşaq xüsusi təyinatlı qoşunun üzlərini görə bilərdi və sonra isə məhkəmədə şahid qismində çıxış edə bilərdi. Marşrut sürücüsü daha çox insanı hadisə yerindən uzaqlaşdıra bilərdi. «Təcili yardım» həkimi daha çox yaralını ölümdən xilas edə bilərdi. Onların bəxti onda gətirmədi ki, məhz onlar o saat orada olmuşdular. Onların yerində bizim hər birimiz ola bilərdik - o gün Bakını zəbt edən qoşunların nifrəti çox böyük idi. Şəhid olanlar Bakı şəhərinin silahsız və müdafiəsiz insanları idi. Onlar şəhid oldular və xalq onları son mənzilə, dünyada misli az görünən əzəmətlə yola saldı.
        Bakının müxtəlif nöqtələrində, həmçinin ölkənin hər bir rayonunda şəhidlərin xatirəsinə həsr olunmuş çoxlu sayda abidələr ucaldılmışdır. Lakin ən böyük və əzəmətli abidəni xalq öz qəlbində və xatirələrində ucaltmışdır. Çünki, həyatda ən qiymətli olan şeyi - canlarını Vətən yolunda fəda etmiş şəhidlərin xatirəsi xalqın yaddaşından heç vaxt silinməyəcəkdir. Həmin bu və digər xalq qəhrəmanlarının hesabına Vətən və millət yaşamaqdadır."
"        Özünün lirik şeirlərinin birində A.S.Puşkin belə soruşurdu:

Əbəs nemət, təsadüf nemət
Həyat, sən niyə mənə verilmisən?

        Həyatın mənası haqqında sual hər bir insanın həyatında gec və ya tez yaranmaqdadır və bu sualın yaranma səbəbi elə də əhəmiyyətli deyil. Mühüm odur ki, bu sualı insan necə cavablandıracaq.
        Həyatın mənası haqqında insanlar hələ qədim zamanlardan düşünürmüşlər. O zamandan etibarən bu suala o qədər anlamlar verilmişdir ki, onların hamısını yazmaq mümkün deyil. «Həyatın mənası Allaha ibadət etməkdir», - inanclı insanlar bu sualı belə cavablandırırlar. Antik dövrün mütəfəkkirləri isə: «Həyatın mənası cəmiyyətə xidmətdir», - deyirdilər. Yaxın keçmişdə bizim kommunist rəhbərlərimiz: «Həyatın mənası ictimai-faydalı əməkdədir», - fikrini izhar edirdilər. Görəsən, bu fikirlər səhvdirmi? Əlbəttə ki, yox. Bu fıkirlərin hamısında ayrı-ayrılıqda həqiqət var. Həyatın mənası haqqında sualı bəşər qarşısında duran ən mühüm məsələlərdən biri saymaq olar.
        Müəyyən bir vaxt keçdikdən sonra gələcək nəsil öz-özünə sual verəcək: «Mən niyə yaşayıram? Mənə həyat niyə verilmişdir?». Hərə bu sualı özünə uyğun cavablandıracaq. Çox güman ki, bunun böyük bir hikməti var."
"        Bu gün səhərdən lopa-lopa qar yağmağa başladı. Bu günə kimi göydən sərt dənə-dənə qar yağırdı, hava soyuq və narahat idi. Bu gün isə quşbaşı qar yağdı. O, yaraşıqlı və ürəkaçandır, dərhal həyətin eyiblərini qarla örtərək şən əhvali-ruhiyyə yaratdı. Şaxtalı havada, qar dənəcikləri sanki fikirli halda aşağı enir. Ağaclar qarın qarşısına öz qol-budaqları ilə çıxırlar, bir xeyli yığdıqdan sonra ağır surətdə budaqlarını yerə sallayırlar.
        Bizim məhəllənin ətrafındakı həyətlər çox ciddi və əzəmətli forma aldılar, qış elə bil ki, məhəllələri bir ağ geyimə bürüdü, hətta binanın girişlərini və pəncərələrini də belə yaddan çıxartmadı. Qar yağdığından gecə daha işıqlı və parlaq görsənirdi.
        Küçənin girişindəki fənərlər incimiş və bəsirətsiz bir halda durmuşlar, qar onların gözlərini tutmuşdur. Qonşu binadan bir rotveller bayıra cumaraq dayandı və çaşmış halda sağa-sola baxdı, həyəti gəzişməyə başladı. Həmin an, itin yiyəsi həyətə çıxdı və dayanaraq qara baxaraq dedi:
        - Salam sənə olsun, ey qar!"
"        Bizim hamımızın həyata gəlməyimizin, bilavasitə səbəbkarı valideynlərimizdir. Valideynlər övladı müxtəlif səbəblərdən dünyaya gətirmək istəyir: bəziləri bunda öz qocalıqlarında dayaq və qayğı yeri, bəziləri isə həyatlarının məqsədini görürlər.
        Antuan de Sent-Ekzuperi yazırdı: «Belə bir möhkəm qayda var: səhər durdun, əl-üzünü yudun, özünü sahmana saldın, - elə həmən öz planetini də sahmana sal». Mənə elə gəlir ki, o, tamamilə haqlı idi. Bizlərdən hər birimiz gərək ilk olaraq təhsil alsın və hər hansı sənətə yiyələnsin, sonra isə başqaları üçün, bizim dünya üçün bir şey etməyə cəhd etsin. Lakin, heç olmasa nəsə bir şey etmək olar ki, insanlara sevinc gətirsin və onları bir balaca səadətli etsin. Bəs necə? Bu, bizim hər birimizdən asılıdır.
        Mən müəllim olmaq istərdim. Həyatımın hazırkı mərhələsində bu mənim məqsədimi təşkil edir. Uşaqlara nələrisə tədris etmək, həyat yolunda lazım ola biləcək insani xüsusiyyətləri onlarda cilvələndirmək çox gözəl bir işdir. Çünki, uşaqlar bizim millətin və dövlətin gələcəyidir. Nəsillər arasında əlaqə kəsildikdə həmin cəmiyyət tənəzzülə uğrayır.
        Mən əlimdən gələn hər bir şey edirəm ki, insanlar bir balaca mərhəmətli və bir-birinə qarşı dözümlü olsunlar.
        Bircə həyatın məqsədini dərk etmək lazımdır. O, hər birimizdə fərqlidir. Əsas odur ki, insan sevimli bir işlə məşğul olsun və öz işində professional olaraq əməlləri ilə ətrafdakı insanlara sevinc bəxş etsin."
"        Orta məktəbin yuxarı siniflərində oxuyanda adamı belə bir sual düşündürür. Hansı sənəti seçməli? Hansı peşənin ardınca getməli? Bu çox məsuliyyətli bir seçimdir. Insan həyatda elə sənət, elə peşə seçməlidir ki, həm özünün bu peşəyə sevgisi, məhəbbəti olsun, həm də bu sənət və peşə ilə xalqına, cəmiyyətə xeyir verə bilsin. Doğrudur, sənətlər, peşələr arasında seçki qoymaq, «bu yaxşıdır», «bu pisdir» - deyib onları ayırmaq olmaz. Cəmiyyətə faydalı əməklə bağlı bütün sənət və peşələr şərəflidir. Sənətin pisi olmaz, sənətkarın pisi ola bilər. Lakin hər kəs bacardığı işdən yapışmalı, gücü çata biləcək sənətin, peşənin ardınca getməlidir. Yoxsa bir də görürsən ki, dərslərini yaxşı oxumayan bir uşaq gələcəkdə hüquqşünas və ya şərqşünas olmaq istəyir. Doğrudur, bu, heç də pis arzu deyil. Amma bu arzuya düşən adam gərək gecəsini gündüzünə qatsın, əlindən kitab düşməsin. Yoxsa təkcə arzu etməklə iş düzəlmir. Arzuya çatmaq üçün əziyyət çəkmək, hər cür zəhmətə qatlaşmaq, ən əsası isə yaxşı oxumaq lazımdır.
        Mən də özümə peşə seçmişəm. Ola bilər ki, bu peşəni seçməyim bəzilərinə bir qədər qəribə görünsün. Amma dənizçilik peşəsi mənim daha çox xoşuma gəlir. Dənizçilər hər yerdə olur, hər yeri gəzir, çox maraqlıdır. Lakin məni bu peşəyə cəlb edən onun yalnız maraqlı olması deyil, dənizçilərin cəsur və qorxmaz insan olmalarıdır.
        Mən dənizçilərin həyatından bəhs edən çoxlu kitab oxumuş, xeyli kinofilmə tamaşa etmişəm. Artıq bilirəm ki, dənizçilər çox igid, cəsur və qorxmaz olurlar. Onlar dəhşətli tufanlara, fırtınalara qalib gəlməyi bacarır, heç bir çətinlikdən qorxmurlar. Müharibə həyatından bəhs edən bəzi kinofilmlərdə dənizçilərin göstərdiyi şücaətlər adamı lap heyran qoyur.             Dənizçilərin gözəl və vüqarlı geyimləri, çox sağlam və gümrah bədənləıi olur. Küçədə dənizçi geyimində adamları görəndə onlara həsədlə baxır, onları dünyanın bəxtəvəri hesab edirəm. Mən böyüyəndə mütləq dənizçi olacağam, lentli papaq geyinəcəyəm. Mavi okeanlardan keçib müxtəlif ölkələrlə tanış olacaq, Xəzərimin doğma sularında üzəcəyəm. Son olaraq ürəyimdən keçən arzumu şeiriə ifadə etmək istəyirəm:

Dənizçi olmağı istəyirəm mən,
Bu arzu uşaqkən girib qəlbimə.
istəyirəm dənizləri fəth edib,
Xeyir verim torpağıma, elimə."
"        Dünyanın ən qədim və mədəni xalqlarından olan Azərbaycan xalqı, özünün tarixi, maddi-mədəni abidələri, zəngin ədəbiyyatı, incəsənəti və musiqi mədəniyyəti ilə həmişə fəxr etdiyi kimi, onun tarixini yaradan şəxsiyyətlərlə, vətənin azadlığı naminə canını fəda edən oğul və qızlarımızla da haqlı olaraq öyünmüşdür. Xalqımız Vətənini yadelli düşmənlərdən qoruyan, ağıllı tədbirləri ilə xalqına düzgün yol göstərən Varaz oğlu Cavanşirlə, Uzun Həsənlə, Şah İsmayıl Xətayi ilə, doğma Vətəni uğrunda canından keçən, ölümün gözünə dik baxan Babəklə, əfsanəyə çevrilən Koroğlu ilə və daha neçə-neçə igid qəhrəmanları ilə həmişə fəxr etmiş, onları əbədi xatirə kimi qəlbində yaşatmışdır.
        Qəhrəmanlar heç vaxt unudulmur. Xalqımız ana Vətənin azadlığı, doğma diyarın istiqlalı, müqəddəs torpağın şərəfi, qeyrəti, namusu yolunda canını qurban verənləri həmişə qəlbində yaşadır, onları şərəf və qeyrət simvolu kimi xatırlayır, gənc nəslə nümunə kimi təqdim edir.

Ədalət deyənin əyilməz dizi,
Sizdəndir ellərin söhbəti, sözü,
Doğma Azərbaycan unutmaz sizi,
Siz torpaqın uğrunda ölənlərsiniz...

        Son dövrlərin Qarabağ savaşı göstərdi ki, Azərbaycan, doğrudan da, qəhrəmanlar diyarı, igidlər və cəsurlar məskənidir. Xalqımızın igid oğulları, mərd qızları heç vaxt Vətəni darda qoymamış, lazım gələndə doğma odocaq, müqəddəs Vətən torpağı uğrunda canlarından da keçmişlər. Mən bu yazımda belə qəhrəmanlardan biri haqqında danışmaq istəyirəm.
        Müslümov Valeh Əlirza oğlu - Lerik şəhərində anadan olmuşdur. Qarabağ savaşı başlayanda Valehin 23 yaşı var idi. Qəlbi arzularla, həyat eşqi ilə çırpınırdı. Lakin qanı vətənpərvərlik hissi ilə coşan həssas qəlbli Valeh Vətənin dar gününə biganə qala bilməzdi. Vətən eşqi onu Qarabağın harayına çatdırdı. Gənc oğlanın fəhlə kimi vaxtilə qurub-yaradan əlləri erməni yaraqlılarına qan uddurmağa başladı. El arasında deyirlər ki, ilanı güllələmək çətin deyil, çünki nişan alanda o, özü güllə qabağına gəlir. Valeh də erməni ilanlarını belə sehrləmişdi, heç biri onun gülləsindən yayına bilmirdi. Vuruşmalarda Valeh həmişə ən çətin sahələrə tələsər, ən məsul mövqelərdə görünərdi.
        Çətin vuruşmaların birində Valeh özü kimi onlarca gəncin həyatını xilas etdi, lakin bu dəfə öz canını qoruya bilmədi. Ürəyi Vətən hərarəti ilə döyünən gənc gözlərini əbədi yumdu. Valeh öz ölümü ilə şəhidlik zirvəsinə ucaldı, ölməzliyə qovuşdu. Belə qəhrəmanlar heç vaxt unudulmur, qədirbilən xalqımızın qəlbində əbədi yaşayırlar."
"        Azərbaycanın istiqlalı uğrunda mübarizəni həyatının məqsədi seçən və ömrünün sonunadək bu məqsəd uğrunda çarpışan böyük sənətkar Xəlil Rza Ulutürkün yaradıcılığını qısa şəkildə xarakterizə etsək, belə deyə bilərik: onun poeziyası şair-vətəndaş vəhdətindən yaranan poeziyadır. Bu poeziyada vətəndaş harayı və təəssübkeşliyi yüksək sənətkarlıqla öz poetik ifadəsini tapmışdır. Şairin «Mənim dilim» şeiri buna misaldır.
        X.Rza «Mənim dilim» şeirini sovet hakimiyyəti illərində qələmə almışdır. Bu da təsadüfi deyildir. Həmin illərdə keçmiş ittifaqın bütün ərazisində, o cümlədən də Azərbaycanda milli dillərə ögey münasibət bəslənilir, onlar sıxışdırılırdı. Milli ruhlu şair olan X.Rza, təbii ki, belə vəziyyətlə barışa bilməzdi və o, dövrün qadağalarına məhəl qoymayaraq doğma dilini vəsf edən «Mənim dilim» şeirini qələmə almışdır. Əsərdə şairin ana dili ilə bağlı düşüncələri öz əksini tapıb. Şeirin lirik qəhrəmanı şairin özüdür. O, xalqımızın təəssübkeş, milli dəyərlərə bağlı ziyalılarının ümumiləşdirilmiş obrazı kimi qəbul olunur.
        Şeirin əvvəlində rəmzi məna daşıyan səhnə təsvir edilir. Ana yüyrüyü yelləyərək öz körpəsinə layla deyir. Adətən, körpə ana laylasının sədaları altında rahatlanaraq yuxuya gedir. Şairin haqqında bəhs etdiyi körpə isə ana laylasını eşidəndə yuxulamır. Şair buna fəlsəfi yanaşır.
  Bayaq ana südü əmib,
İndi ana ruhu əmir.
        Bu misralardan hasil olan məna belədir: ana südü körpənin fizioloji yaşaması, böyüməsi üçün lazımdır. Yüyürükdə eşitdiyi layla ilə körpəyə keçən ana ruhu isə onun özünüdərki üçün gərəkdir. Şirin ana dilində söylənilən layla ilə verilən bu ruh insanın qanına keçir və heç vaxt onun canından çıxmır. Şairin lirik qəhrəmanı illər ötüb yaşa dolandan sonra bu həqiqəti dərk edərək qürurla deyir:
  Anladım ki, ana dilim
Ürəyimdən çıxmaz mənim,
Doğransam da dilim-dilim.

        Şeirin sonrakı misralarını oxuduqda şairin ana ruhuna bərabər tutduğu doğma dilinə sədaqətinin, hədsiz bağlılığının səbəbi aydınlaşır. Lirik qəhrəmanın sinəsindəkilər adi sözlər deyil. O bu sözlərdə babaların nəfəsini, «Çənlibeldə at oynadıb, şimşəklərlə qoşa gedən igidlərin nərəsini» hiss edir. Bu dildə «yüz abidə, min abidə» yazılıb, «xilafəti parçalayan Babəkin qəzəbi» səslənib. Bu dildə yurdun təbiətinin rənglərini, gözəlliyini - Göygölün təmizliyini, Qoşqarın vüqarını duyursan. Şair oxucuya «Qərbə, Şərqə işıq saçan» Füzulini, «hər sətrini yüz hədəfə tuş etdiyi» Sabiri xatırladır.
        Şairin şanlı keçmişimizin səhifələrini vərəqləməsi, görkəmli söz ustadlarının adlarını çəkməsi təsadüfi deyildir. Bununla o, bir tərəfdən oxucuya qürur hissi aşılayır, digər tərəfdən də, müasir nəsli zəngin tariximizin, ədəbiyyatımızın salnaməsi yazılan bir dili dünya durduqca yaşatmağa çağırır.
        Əsərdə müəllif ana dili və Vətən kəlmələrini yanaşı işlədir. Dilin taleyini elə Vətənin taleyi sanan şair yazır:
  Sağdır, dilim, demək sağdır milyard yaşlı məmləkətim.

        Buna görə də şair oxucuya üz tutaraq öz ana dilini qala bilməyə və bu qalanı düşmənlərdən, yad təsirlərdən qorumağa çağırır. Şair doğma dilinə xor baxanlara, onu sevməyənlərə qəzəbini də gizlətmir. O, belələrinə yurd havasını haram sanır, «İtsin mənim gözümdən qoy ilim-ilim» deyib onlara açıq nifrətini dilə gətirir.
        Xəlil Rzanın ustalıqla və özünəməxsus çılğınlıqla qələmə aldığı «Mənim dilim» şeirinin son misralarının da çox sanballı məna yükü vardır. Tarixin gərdişi üzündən xalqımız ikiyə bölünmüş Vətən dərdi yaşayır. Bu dərddən qəlbi sızlayan şair ana dilini o sahili bu sahillə birləşdirən polad körpüyə, qılınca, Günəşə bənzədir. Əlbəttə, burada şair daha zərif təşbehlər də işlədə bilərdi. Ancaq o bunu qəsdən etməmişdir. Şair ana dilini polad körpüyə, qılınca, Günəşə bənzətməklə əslində onun möhkəmliyini, əbədiyaşarlığını və əzəmətini nəzərə çarpdırmışdır."
        XII əsrdə yaşayıb-yaratmış böyük şair öz şeirlərində tərbiyə məsələlərinə ciddi diqqət yetirmiş, elmi, biliyi, yüksək qiymətləndirmişdir. Şairin həyat təcrübəsi, müşahidələri əsasında gəldiyi nəticə belədir: İnsan yalnız elm, bilik öyrənməklə, ağıllı adamların nəsihətlərinə qulaq asmaqla dünyanın sirlərini öyrənə bilər.
        Bu cəhətdən şairin «Gənclərə nəsihət» şeiri də səciyyəvidir. Şeir bütün zamanlarda aktual olan tərbiyə mövzusundadır. Gənclərin həyat təcrübəsi azdır. Onların təsir altına düşmək ehtimalı böyükdür. Buna görə də onları erkən yaşlarından həyatda düzgün mövqe tutmağa istiqamətləndirmək gərəkdir. «Gənclərə nəsihət» şeirini bütövlükdə bərkdən-boşdan çıxmış, müdriklik zirvəsinə yüksəlmiş bir insanın hələ həyat yollarında ilk addımlarını atan, təcrübəsi az olan gənclərə öyüd-nəsihəti kimi də qiymətləndirmək mümkündür.
        Şeirdə Xaqani Şirvani insandakı müsbət və mənfi keyfiyyətləri üz-üzə qoyur, gəncə xitab edərək onu rəzil əməllərdən uzaq olmağa, fəzil keyfiyyətlərə yiyələnməyə çağırır. Şair şeirin elə ilk bəndindəcə fitnəni «əlləri dərdə salan» bəd əməl kimi qiymətləndirir və gəncə fıtnə törətməkdən uzaq olmağı məsləhət görür. Müəllif bu fikri davam etdirərək yazır.
  Cana məlhəmsə də vəfa, etibar,
Fitnəkarlıq edər onu tar-mar.

        Xaqani Şirvaninin yüksək qiymətləndirdiyi müsbət keyfiyyətlərdən biri də vəfadır. Şair vəfa mənzilini ən yaxşı mənzil hesab edərək gənci vəfa küçəsində ev tutmağa səsləyir, hər kəsə bivəfa olmamağı nəsihət edir. Şairin qənaətinə görə, dostluq edən kəs dostluğu yüksək qiymətləndirməli, dostunun yolunda dünya malından belə keçəcəyi, çətinliklərə dözməyi bacarmalıdır. Şeirdə oxuyuruq:
  Qırsa bir budağı dost hirslənərək,
O, cənnət ağacı olsa da, əl çək.

        Şair insanda həmçinin, mehribanlıq və nəvaziş, mərdlik, hünər kimi keyfiyyətləri də yüksək qiymətləndirir. Aqil adamlar isə ən yüksək hörmətə layiqdirlər. Şair sual edir:
  Dünyada aqil tək bir ustad varmı?

        Şeirin sonunda şair nəsihətlərini tamamlayır. Burada o, pis adamlan kor əqrəblə, lal, kar ilanla müqayisə edərək gəncləri belələrindən uzaq olmağa çağırır."
"        26 fevral 1992-ci il. Quşbaşı qar yağan sərt qış gecəsi. O gecə dəhşət yaşadı Xocalı. Elə bir dəhşət ki, hələ yer üzü belə müsibət, belə vəhşilik görməmişdi. Evlərə-eşiklərə od vuruldu, torpaq qana qərq edildi o gecə. Düşmən rəhm diləyən qocaya, xəstəyə, qadına aman vermədi. Uşaqlar valideynlərinin gözləri qarşısında xüsusi qəddarlıqla qətlə yetirildilər. Xocalının neçə-neçə qeyrətli oğulu erməni dığalarının qəbirləri üstündə qurbanlıq kəsildilər. Qız-gəlinlər əsir alındılar. Aramsız güllə yağışından qurtulub ayağıyalın, başıaçıq halda meşələrə, dağlara üz tutanların çoxusu yolda dondu, qar uçqunlarına düşdü. O gecə hara gedəcəyini, kimdən imdad diləyəcəyini bilməyən uşaqların doğmalarının meyitləri arasında çaşbaş halda vurnuxmalarını, ətrafda nə baş verdiyindən xəbərsiz körpənin gözlərini həyata əbədilik yummuş ananın buz kimi soyuq döşlərini əmməsini göz önünə gətirin...
        Həmin gecə Xocalı sakinlərinin üzləşdikləri müsibətlərin hansı birini deyəsən, hansı birini yazasan? Qələm acizdir bu vəhşilikləri təsvir etməkdə. Şəhərin 800-dən artıq sakininin həyatına son qoyuldu bir gecənin içində. 6 ailə tamam məhv edildi, 1277 nəfər əsir götürüldü, yüzlərcə soydaşımız bu və ya digər dərəcədə bədən xəsarəti aldı. Tarixin hələ indiyədək şahidi olmadığı bu müsibəti ancaq insanlığını, mərhəmət hissini itirən vəhşi ermənilər törədə bilərdilər. Onlar Xankəndində qərar tutmuş keçmiş sovet ordusuna məxsus hərbi hissələrin, ələlxüsus da 366-cı alayın iştirakı ilə dinc insanların üstünə hücum çəkdilər və əslində soyqınm törədərək bir şəhəri yer üzündən tamam sildilər. Ermənilərin Xocalıda törətdikləri vəhşilikləri heç nə ilə müqayisə etmək mümkün deyil. Onlar öz bədnam hərəkətləri ilə tarixdən tanıdığımız ən qəddar hökmdarların zülmkarlığını belə kölgədə qoydular. Bu vəhşiliklər həmişə, hər yerdə özlərini «məzlum, yazıq, türklərin təqiblərinə məruz qalan bir xalq» kimi təqdim edən ermənilərin xislətini, iç üzünü açıb bütün dünyaya göstərdi.
        Ölkəmizin paytaxtı Bakıda Xocaiı soyqırımı qurbanlarının xatirəsinə bir abidə ucalır. Abidə rəmzi məna daşıyır. Burada arzuları gözündə qalan balasını başı üstünə qaldıran ananın fəryadı təsvir olunub. Bu Vətən rəmzi olan ananın öz övladlarına - bizim hamımıza ünvanlanan harayıdır. Ana Vətən narahatdır. Xocalı soyqırımının qisası hələ alınmayıb. Tökülən nahaq qanlar, işğal altında qalan torpaqlarımız, şəhidlərin narahat ruhu intiqam tələb edir. Şair Zəlimxan Yaqub yazır:
  Töküldülər üstünə quduz kimi, ac kimi,
Şumladılar yer kimi, qırdılar ağac kimi,
Dağıtdılar çöllərə əsir, yalavac kimi,
Səni qaldırammasam başım üstə tac kimi,
Tarixin yaddaşında çətin qalsın,
Ucalım, Xocalım, ay Xocalım.

        Bəli, Xocalı faciəsi bizim hər birimizin qan yaddaşına yazılmalıdır! Həm də təkcə Xocalı faciəsi yox. Ermənilər, xalqımıza qarşı bəd əməllərini tarix boyu təkrarlamışlar. Onların ötən əsrin 1918-1920, 1937-1940, 1948- 1953-cü illərində Bakıda, Şamaxıda, Zəngəzurda törətdikləri kütləvi qırğınlar buna misaldır. Biz tariximizin bu qara səhifələrini heç vaxt yaddan çıxarmamalıyıq. Bilməliyik ki, gözəl Vətənimizə göz dikən. xalqımızın qanına susayan əbədi düşmənimiz var və biz torpağımızı yağmalamağa fürsət gözləyən qarı düşmənin gələcək fitnə-fəsadlarının qarşısını almağa həmişə hazır olmalıyıq. Biz Xocalını, digər itkilərimizi başımız üzərinə qaldırıb elliklə düşmənin üstünə getməliyik. Bu bizim zəfər yürüşümüz olmalıdır!"
"        Həmyaşıdımla hal-əhval, şəxsi duyğularımızı ifadə edən fikirlərimi bölüşdükdən sonra ona vətənim haqqında bunlan yazardım:
        Vətənimin ərazisi 86,6 min kv km-dir. Əhalimiz 9 mln.artıqdır. Respublikamızın tərkibinə bir muxtar qurum- Naxçıvan Muxtar Respublikası, 65 rayon, 69 şəhər rayonu, 130 şəhər tipli qəsəbə və 4354 kənd, yaşayış məntəqəsi daxildir.
        Dövlət dilimiz Azərbaycan dilidir. Əhalinin 95%-dən çoxu bu dildə danışır. ölkəmizin paytaxtı Bakı şəhəridir. Əhalisi 2 mln.-dan çoxdur. Milli pul vahidi manatdır. Dinimiz islam dinidir. Ölkəmizdə məscidlərlə yanaşı provaslav-rus, provaslav-gürcü, yəhudi, erməni-qriqoriyan, malakan, katolik, protestant, həmçinin dini icmalar vardır.
        1988-ci ildən Ermənistan tərəfindən başlanmış ərazi iddiaları və hərbi təcavüz nəticəsində Azərbaycanın ərazisinin təqribən 20%-i Ermənistan tərəfindən işğal olundu. Ərazi iddiaları və hərbi təcavüz nəticəsində əhali qaçqın və məcburi köçkün vəziyyətindədir.
        Azərbaycan coğrafi addır. Bir tərəfdən bu adı odla əlaqələndirmiş, digər tərəfdən qədim zamanlarda türk soyu ilə bağlamışlar. Yəni türk dillərində «azər» - ər kişi, «ər oğlu» anlamındadır.
        Azərbaycan yeraltı, yerüstü sərvətiylə - pambığı, çayı, canlara məlhəm olan meyvələri-üzümü, ənciri ilə məşhurdur. Vətənim dünyaya nefti «qara qızıl»ı ilə tanınıb.
        Azərbaycan qədim mədəniyyəti ilə tanınır. «Kitabi-Dədə Qorqud», «Oğuznamə», «Koroğlu» və bir çox epik abidələrlə dünya mədəniyyəti içərisində xüsusi yer tutur. Bu bərəkətli, səxavətli ana torpaq, bir çox mütəffəkirlərin, alim və fılosofların, şair və yazıçıların, rəssamların və memarların, musiqiçilərin beşiyi olmuşdur.
        Azərbaycan torpağı bəşəriyyətə Nizami Gəncəvi, Xaqani Şirvani, Bəhmənyar, Nəsimi, Füzuli, Nəsrəddin Tusi, Şah Ismayıl Xətayi, Molla Pənah Vaqif, A.Bakıxanov, M.F. Axundzadə, M.Ə.Sabir, C.Məmmədquluzadə, Hüseyn Cavid, Səməd Vurğun, Əliağa Vahid, Xəlil Rza, Rəsul Rza kimi dahilər bəxş etmişdir.
        Doğma diyarımın al-əlvan təbiəti Səttar Bəhlulzadə, Tahir Salahov, Toğrul Nərimanbəyov, Mikayıl Abdullayev kimi fırça ustalarının boyakarlıq lövhələrində öz əksini tapmışdır.
        Bu diyar bütün rəngləri, boyaları, tarixin bütün nişanələrini özündə təcəssüm etdirən xalçaçı sənətkarlar yetişdirmişdir.
        Azərbaycanımın elm və maarifinin çoxəsrlik bir tarixi vardır. Bakı Dövlət Universiteti, Azərbaycan Elmlər Akademiyası bir çox ali təhsil ocaqları fəaliyyət göstərir. Bu gün respublika alimlərinin qarşısında Xəzərin dərinlikləri, kosmosun ənginlikləri, insan beyninin sirlərinin açılması kimi problemlərin fəthi durur.
        Ermənistanın Azərbaycana qarşı hərbi təcavüzünə və onun ağır nəticələrinə baxmayaraq ölkəmiz inkişaf edib güclənir.
        Azərbaycanın Prezidenti İlham Əliyev cənabları ölkəmizin bütün potensialını səfərbər edərək onun demokratik inkişaf yolunda böyük uğurlar əldə etməkdədir.
        Əziz dost, vətənimizin gözəlliyini, onun inkişafını, qonaqpərvər, mehriban xalqını - bir sözlə, qədim olan diyarı seyr etmək üçün Azərbaycana gəl!
        Hörmət, cənnət, gözəllik görmək istəyən Azərbaycana gəlsin!"
"        İllər, onilliklər keçir və yeni-yeni nəsillər yetişir, artıq 1941-1945-ci illərin dəhşətləri bizim üçün çox uzaq görsənir.
        Müharibənin ağrılı və acılı illəri elə bir ailə olmamışdır ki, ona təsir etməsin. Böyük Vətən müharibəsində 600 minə yaxın soydaşımız iştirak etmişdir. Onlardan yalnız yarısı öz evlərinə-eşiklərinə qayıda bilmişlər. Müharibədə iştirak edən həmvətənlərimiz böyük qəhrəmanlıqlar etmiş, Vətən yolunda canlarını fəda etmişlər. Azərbaycanlılar döyüş meydanında özlərinin qəhrəmanlıqları ilə heç unudulmayaraq şöhrətlə yadda qalmışlar.
        Eləcə də İsrafil Məmmədov, A.Ağayev və digər qəhrəmanların hamısı. Onlardan biri də zirehli tank qoşunlannın general-mayoru iki dəfə Sovet Ittifaqı qəhrəmanı Həzi Əhəd oğlu Aslanovdur.
        Həzi Aslanov 1910-cu ildə Azərbaycanın gözəl guşələrindən birində - Lənkəranda doğulmuşdur. Onun on üç yaşı olanda, atası vəfat edir. Tezliklə on üç yaşlı Həzi atasının işini davam etdirərək, onun işlədiyi kərpic zavoduna işləməyə gedir. ilyarımdan sonra isə onu, Bakıda hərbi hazırlıq məktəbi oxumağa istiqamətləndirirlər, sonra isə iki il müddətində Leninqradda kavaler məktəbində oxumağa göndərirlər. Məktəbi qurtaranda həqiqi hərbi xidmət illəri başlayır. 1939-cu ildə Həzi Aslanova növbəti, hərbi kapitan rütbəsi verilir, müharibə başlayanda isə artıq o, mayor rütbəsinə malik idi.
        Həzi Aslanov hər günü, hər saatı qəhrəmanlıqla dolu, çox ağır yol keçmişdir.
        Onun qvardiya polku onlarla şəhərin, o sıradan Rostov-Donun işğaldan azad edilməsində iştirak etmişdir.
        24 yanvar 1945-ci ildə Stalinqrad faciəsinin içindən, Kurskun «cəhənnəm» döyüşünü keçmiş, xalqımızın qəhrəman oğlu Həzi Aslanov naməlum şəraitdə həlak olmuşdur.
        Ölkəmizin paytaxtı Bakıda, bizim hamımız üçün müqəddəs olan Şəhidlər xiyabanında onun əzəmətli heykəli ucaldılmışdır. Bu abidə Azərbaycan xalqının qəhrəman oğlu, tank qoşunları general-mayoru, iki dəfə Sovet Ittifaqı qəhrəmanı Həzi Əhəd oğlu Aslanovun şərəfinə ucaldılmışdır. Həzi Aslanovun abidəsi Lənkəranda da ucaldılmışdır, həmçinin burada onun ev muzeyi vardır. Bundan başqa qəhrəmanın adına Bakıda zabitlər evi, metro, küçə, park, mədəniyyət evi və gəmi də vardır.
        Biz Vətən uğrunda canını qurban verənlərin işıqlı xatirəsi qarşısında baş əyirik."
        Hələ uşaqlıq vaxtından biz tez-tez eşidirik «uşaqlar bizim gələcəyimizdir ». Amma son illərdə, valideynlər tərəfindən atılmış uşaqların sayı durmadan artır. Onlar evin sevgisindən, valideyn nəvazişindən məhrum olmuşlar. Hər bir mədəni ölkədə insanların maddi və mənəvi rifah səviyyəsini hesablayarkən, mütləq uşaq evlərində kimsəsiz uşaqların sayı və qocalar evində yaşayan kimsəsiz qocaların statistikası nəzərə alınır.
        Yadda saxlamaq lazımdır ki, ən gözəl şəraiti olan və nəvazişli müəllimlərdən ibarət olan uşaq evi, heç vaxt uşaq üçün ailə mühitini əvəz edə bilməz. Lakin, bu fakt bizim cəmiyyətdə vardır və biz bundan qaça bilmərik. Uşaq evində böyüyən uşaqlara xüsusi mərhəmət göstərilməli, onlara çox incə və dürüst rəftar edilməlidir. Belə ki, internatda müəyyən bir yaş dövrünə kimi qalan bu uşaqlar, natamam orta təhsil alan kimi, onlar həyatla təkbətək qalırlar. Bizə isə aydındır ki, hər insan daim ətrafdakıların qayğı və diqqətini hiss etməlidir ki, cəmiyyətdə yaşamaq, ictimai həyatın təlatümlərinə adaptasiya dövrünü rahat keçsin. Heç kim onlara yardım etmir. Ətraflarındakı qəddarlıq və biganəlik onları qapalı edir. Bu cür davranış onlarda yaxşılığa inamı öldürür, qəddarlığa qarşılıqlı cavab reaksiyası yaradır. Burada gənc artıq düşünür. «Əgər insanlar mənə qarşı qəddar və amansızlarsa, mən niyə onlara qarşı yaxşı olum?»
        İlbəil kimsəsiz uşaqların törətdikləri cinayətlərin sayı artır.
        Burada, həyata yenicə qədəm qoymuış bu gənclərin qarşısında cəmiyyətin vəzifəsi və borcu nədir. Əlbəttə ki, bu gənclərə mərhəmət, xeyirxahlıq və qayğı göstərmək lazımdır. Bizim cəmiyyətdə bu məsələyə ciddi fıkir verilməsindən, bu cür neqativ hallara rast gəlinir. Özlərinə qarşı mərhəmət və xeyirxahlıq görən bu gənclərdə xeyirə və ədalətə qarşı inam yaranır və onlarda təbii olaraq, yaxşı əməllərə meyil etmələri ilə nəticələnir.
        Xeyirxahlığın ilk addım olması, bizim gələcəyimiz olan uşaqların yaddaşına tam həkk olunmalıdır."
"        O, vahiməli və faciəli gündən bizi 15 il ayırır. 1992-ci ildə biz ya balaca idik və yaxud da hələ dünyada yox idik. Lakin o dəhşətli günlərin bəzi kadrları qorunub saxlanılmış və onlara baxdıqda insanın tükləri biz-biz olur.
        1992-ci ildə fevral ayının 25-dən 26-na keçən gecə erməni hərbi birləşmələri, o zaman Xankəndində dislokasiya edilmiş rusların 366-cı alayının köməyi ilə Xocalı şəhərini vandalcasına işğal etdilər.
        Fevralın 25-i şəhər güclü artilleriya atəşinə məruz qaldı. Aeroport və yaşayış evlərinin bir çoxu dağıdıldı. Şəhəri müdafiə edən əsgərlər bəzən hər ev uğrunda mübarizə aparırdılar. Yaraqlılar zirehli texnikanın köməyi ilə dinc əhalini gülləbaran edirdilər. Bəzilərini tək-tək, bəzilərini isə ailəliklə birgə güllələyirlər. Mərhum jurnalist Çingiz Mustafayevin Xocalı qırğınından sonra çəkdiyi kadrlarda uşaqlara edilən misilsiz cəlladlıqları görmək olur. Qulaqları, gözləri çıxarılmış, tükü ilə birlikdə soyulmuş baş dərisi görsənir. Bu insanların yeganə günahı o idi ki, onlar azərbaycanlı idilər.
        Həqiqətən də, Azərbaycan tarixinin ən qara səhifələrindən biri - Xocalı qırğınıdır. Deyirlər ki, zaman bütün dərdləri sağaldır. Illər keçir, lakin Xocalı qırğının acı yaraları sağalmır ki, sağalmır. Və sağalmayacaq da! Çünki hər hansı özünə hörmət edən millət, belə dəhşətli qırğını unutmamalıdır. Və tezliklə, bizim şanlı ordumuz Qarabağı, o cümlədən Xocalını mənfur erməni yaraqlılarından təmizləyib, vətənimizdə sülhu bərqərar edəcəkdir."
        Ermənistan ərazisindən azərbaycanlıları ilk dəfə 1988-ci ildə qovmağa başladılar. Yüzillərlə dədə-baba torpağında yaşayan soydaşlarımızı öz diyarlarından vəhşicəsinə qovdular. Aybaay qaçqın axını sürətlənirdi. Bəziləri qarlı dağları keçərkən həlak olmuşdular.
        Bu hadisələrdən çox keçməmiş, 1990-cı ildə qanlı Yanvar hadisəsi baş verdi. Və yenə də yüzlərlə şəhid, yaralı və əlillər verdi Vətənimiz. Gözəl Dağüstü parkın yuxarı hissəsi xalqın anım yeri olan Şəhidlər xiyabanına çevrildi.
        1992-ci iln 26 fevral tarixi Azərbaycan xalqının tarixinə qara səhifə kimi daxil oldu. Xocalının tarixini Böyük Vətən müharibəsi zamanı viran edilmiş Xatın kəndi ilə və ya Israil sionistləri tərəfindən Fələstində tamamilə yerləyeksan edilmiş Səbra və Şətilə düşərgələri ilə müqayisə etmək olar. Bu gün Azərbaycan şəhəri olan Xocalı yerlə-yeksan edilmişdir. Şəhərin sakinlərini tankdan, pulemyotdan və avtomatdan açılan atəşlərlə gülləbaran edilib qətlə yetirmişdilər. Ölənlərin sayı yüzlərlə idi.
        Hal-hazırda vətənimiz ağır günlərini yaşayır. Müharibə hələ sona yetməmiş və biz işğal olunan torpaqlarımızı hələ də qaytarmamışıq. Lakin müdrik və qəhrəman xalqımız çox səbirlidir və bu belə çox gedə bilməz.
        Bu illərdə vətənimizin keşiyində çoxlu qəhrəman və mübariz oğul və qızlarımız şəhid olmuşlar. Canlarını vətənin müdafiəsi uğrunda fəda edən şəhidlərin qanı hələ də yerdə qalmaqdadır. Lakin mən əminəm ki, çox keçməz, qara buludlar doğma diyarımızın üstündən çəkilər və biz düşmənlərimizi işğal olunan torpaqlarımızdan qovacağıq. Allah bizə bu işdə qüwət versin!"
"        Fevral ayının 26-sı, saatın əqrəbləri 17.00-1 göstərir. Bütün ölkə bir dəqiqəlıik sükutla Xocalı şəhidlərini yad edir. Evdə analar bütün işlərini və söhbətlərini dayandırır. Atalar isə işdə öz işlərini dayandırır, uşaqlar isə məhəllədə bütün oyunlarını bir dəqiqəlik təxirə salırlar. Məmləkətin bütün vətəndaşları bu ürək ağrılı dəqiqələri dərin hüznlə yad edir. Hər il fevral ayının 26-sı saat 17.00-da ölkə vətəndaşları bu dəqiqələri sükutla yad edir və gələcəkdə də, inşaallah, edəcəklər.
        Şəhərə hücum çəkən yaraqlılar artilleriyadan istifadə edərək şəhərin evlərini, ictimai-iaşə obyektlərini və aeroportunu dağıtmışlar. Rəhmsiz düşmən, o gün heç kimə rəhm etmirdi. Nə qocaya, nə cavana və nə də südəmər uşağa. Şəhərin əksər evlərinə od vurulmuşdur. Bəzilərinə, elə evin sakinlərini içəridə qıfıllayaraq od vurmuşlar. Şahidlərdən biri olan şəhər sakini deyir ki, neçə il keçməsinə baxmayaraq, o, insan cəsədinin yanmış qoxusunu unuda bilmir.
        Xocalı əhalisinin əksər hissəsi, o qanlı gecə qanlarına qəltan edilmiş, yalnız 1500 nəfər Ağdama gəlib çata bilmişdilər.
"        Bu kiçik şəhər Ağdamla Şuşa arasındakı yolda yerləşir. Şəhərin əhalisi 7000 nəfər təşkil edirdi. 1992-ci ilin fevral ayının 26-da silahlanmış erməni yaraqlıları bu şəhəri Yer üzündən sildilər. Xocalı ilə əlaqə gecəkən kəsilmişdi. Düşmən şəhəri atəşə tutmağa başladı. Yanğınlar başladı. Saat səkkizə yaxın şəhər işğal olundu. Şəhərin əhalisi təşviş içində, tələsik müxtəlif istiqamətdə qaçmağa başladı.
        Çoxlu sayda şəhər əhalisi həlak oldu, qalanları isə dağlara qaçdılar. Beləcə, bu şəhər, elan olunmamış Qarabağ müharibəsinin qanlı səhifələrindən birinə çevrildi.
        Növbəti helikopter Xocalının ətrafından həlak olmuş sakinlərin cənazələrini gətirir. Cənazələri daşıyan əsgərlər qırmızı paltarlı qızcığazın meyitini yerdəkilərə ötürərək hönkür-hönkür ağlayırdılar. O, artıq əbədi olaraq yuxuya getmişdir. Cənazələrin arasında gənc ana və əlindəki körpənin meyitləri görsənir. Körpəni süngü ilə öldürmüşdülər. Bu dəhşətli səhnələri seyr etmək çox ağırdır. Artıq saçı ağarmış bir kişi için-için ağlayaraq belə deyir: «Bunlar, faşistlərdən də pisdirlər!». Bu səhnələrin şahidi olanların üzləri qəm və kədərdən qapqara qaralmışdı.
  Bu dərdə necə dözüm mən, ilahi?
Insanlıqdan kənardı, bu əlbət,
Gizlincə qəm çəkməkdən
Bezdim artıq mən,
Qoy, aşkarca nalə çəkim mən.

        Yer, göy və ətrafda hər şey anaların nalələrini səsləyərək Xocalı şəhidlərinə sızıldayaraq yas saxlayırdı. Heç, düşmənə bunu bağışlamaq olarmı?!
        Azərbaycan xalqı sülhsevər və qonaqpərvər xalqdır. Bu xalq heç vaxt başqasının malına və qanına göz dikməmiş, axırıncı tikəsi ilə bölüşməyə daim hazır olan bir xalqdır. Azərbaycan xalqı səbirli və ürəyigeniş bir millətdir. O, çox vaxt ona yetirilən xəsarət və əziyyətləri bağışlamışdır. Lakin bu dəhşətli hadisələri bağışlamaq olmaz!!!
        Xaincəsinə, mehriban qonşuluq həyatını pozan, llahi və insani qanunları pozan hər bir kəs qədimdən mövcud olan bir həqiqəti başa düşməlidir: «Qılıncla gələn, elə qılıncla da məhv edilər».
        Yaralı Xocalı hadisəsi, bizim millətin tarixinin ən qara səhifələrini təşkil edir. Uca Allahın köməyi ilə, bu qan yerdə qalmaz!"
"        Xoşbəxtlik nədir?-sualına hər bir şəxs müxtəlif cür cavab verər. Çünki həyatda ayrı-ayrı insanların baxış bucağı da müxtəlif olur, lakin hər bir insan xoşbəxt olmaq arzusu ilə yaşayır. Xoşbəxtlik məfhumu geniş və əhatəli bir məfhumdur. Onun konkret cavabı yoxdur. Bu anlayış nisbidir. Ayrı-ayrı insanlar xoşbəxtliyi fərqli şeylərdə görür. Birinə çoxlu pul, sərvət, digərinə təmiz, saf ailə sevgisi, bir başqasına ayrı dövlətdə yaşamaq, o birinə savadlı, təhsilli, dünyagörüşlü olub vətəninə, xalqına ürəkdən xidmət etmək və s.- budur, xoşbəxtlik.
        Xoşbəxtlik və ya xoşbəxt olmaq hər bir insana görə dəyişən bir faktdır. Bəzən bir anlığa insan özünü dünyanın ən xoşbəxti hiss edir. Bu müxtəlif məqamlarda baş verir. Məsələn, biri qəriblikdə yaşayan doğmalarına qovuşarkən, o biri orta məktəbi qurtararkən, birisi ali məktəbə qəbulda, başqa birisi övladı dünyaya gəldikdə. Gördüyümüz xoşbəxtliyin çalar və mənaları sonsuzdur. Bəzən insan evində oturub dincəlir, rahatlıq tapdığı an özünü xoşbəxt hesab edir.
        Xoşbəxt olmanın açarı bizim öz əlimizdədir. Ağlımızda, düşüncələrimizdədir. Hamımız xoşbəxt olmalıyıq, ən kiçik şeylərdən belə. İnsan o qədər ali, saf duyğularla yaşamalıdır ki, xoşbəxt bir insan gördüyümüzdə belə, xoşbəxt ola bilməliyik.
        Müdriklər deyir ki, hər bir insanın xoşbəxtliyinin açarı öz əlindədir.
        Xoşbəxtlik duyğusu insanın gözlərində təzahür oluna bilər.
        Xoşbəxtlik nisbi olduğu kimi, keçici də olur. Belə ki, uzun illər özünü xoşbəxt sayan insanın həyatında ağır, hüzünlü hadisələr baş verir. Hər şey kimi hüzünlər də keçicidir. Gərək insan hər bir anında özü ilə rəftar etməyi bacarsın. Əgər insan yaşam eşqini itirmirsə, o, hüzünlərdən sonra da xoşbəxt olma şansını itirməmiş olur. Kədər və hüzünlərin ardından xoşbəxt günlərin bizi gözlədiyinə ümidimizi itirməməliyik.
        İnsan yaşadığı illər boyu xoşbəxtliyini axtarmali, onu əldə etməlidir. Belə ki, o, həyatının hər dövründə xoşbəxtliyini anlamalı, onu dərk etməlidir.

        Səadət hər kəsin öz əlindədir,
        İşində, gücündə, əməlindədir.

        Məncə, hamı eyni cür xoşbəxt ola bilməz. Hər kəsin öz açarı var və açmağın sirrini ancaq özü bilir.
        Hamıya o qapını açmaq qismət olsun."
        Xoşbəxtlik və ya xoşbəxt olmaq hər bir insana görə dəyişən bir faktdır. Bəzən bir anlığa insan özünü dünyanın ən xoşbəxti hiss edir. Bu müxtəlif məqamlarda baş verir. Məsələn, biri qəriblikdə yaşayan doğmalarına qovuşarkən, o biri orta məktəbi qurtararkən, birisi ali məktəbə qəbulda, başqa birisi övladı dünyaya gəldikdə. Gördüyümüz xoşbəxtliyin çalar və mənaları sonsuzdur. Bəzən insan evində oturub dincəlir, rahatlıq tapdığı an özünü xoşbəxt hesab edir.
        Xoşbəxt olmanın açarı bizim öz əlimizdədir. Ağlımızda, düşüncələrimizdədir. Hamımız xoşbəxt olmalıyıq, ən kiçik şeylərdən belə. İnsan o qədər ali, saf duyğularla yaşamalıdır ki, xoşbəxt bir insan gördüyümüzdə belə, xoşbəxt ola bilməliyik.
        Müdriklər deyir ki, hər bir insanın xoşbəxtliyinin açarı öz əlindədir.
        Xoşbəxtlik duyğusu insanın gözlərində təzahür oluna bilər.
        Bəzən insan illər uzunu arzuladığı bir şeyi əldə edir. Bax, o an insan özünü xoşbəxt hiss edər.
        Xoşbəxtlik nisbi olduğu kimi, keçici də olur. Belə ki, uzun illər özünü xoşbəxt sayan insanın həyatında ağır, hüzünlü hadisələr baş verir. Hər şey kimi hüzünlər də keçicidir. Gərək insan hər bir anında özü ilə rəftar etməyi bacarsın. Əgər insan yaşam eşqini itirmirsə, o, hüzünlərdən sonra da xoşbəxt olma şansını itirməmiş olur. Kədər və hüzünlərin ardından xoşbəxt günlərin bizi gözlədiyinə ümidimizi itirməməliyik.
        Bəzən yaşlı bir insanla ünsiyyət qurduqda o insanın həyat eşqinin çox güclü olduğunu hiss edirsən. Ondan müsbət enerji alırsan. Duyursanki, həmin insan xoşbəxtdir. Belə insanlardan ibrət alıb, sən öz cavanlığınla fəxr edib, xoşbəxtliyini daha da gözəl yarada bilərsən.

        Səadət hər kəsin öz əlindədir,
        İşində, gücündə, əməlindədir.

        Məncə, hamı eyni cür xoşbəxt ola bilməz. Hər kəsin öz açarı var və açmağın sirrini ancaq özü bilir.
        Hamıya o qapını açmaq qismət olsun."
"        Ən gözəl insani keyfiyyətlərdən biri də xeyirxahlıqdır. insan insanın dostu, yoldaşı və qardaşıdır. Xeyirxahlıq insanlar arasındakı münasibətlərdə təzahür edir, təmənnasız, heç bir əvəz ummadan edilən yaxşılıq kimi meydana çıxır.
        Hələ ən qədim yazılı abidəmiz olan «Avesta»da həyat xeyirlə şərin mübarizəsi şəklində verilir və bu mübarizənin gec-tez xeyirin qələbəsi ilə bitəcəyi göstərilir. Bu da onu göstərir ki, xeyirin şər üzərindəki qələbəsi bəşərin öz arzusu, öz amalıdır.
        Şair və yazıçılarımız da öz əsərlərində həmişə xeyirxahlığa geniş yer vermiş, xeyirin şər üzərindəki qələbəsini əks etdirmişlər. Bu cəhətdən dahi şairimiz Nizami Gəncəvinin «Xeyir və Şər» mənzum hekayəsi diqqəti daha çox cəlb edir. «Yeddi gözəl» poemasında Çin şahzadəsinin söylədiyi bu hekayətdə xeyirlə şərin mübarizəsi əks etdirilir. Əsərdə Xeyir, kürd və kürdün qızı xeyirxah qüvvələr, xeyirxahlığı təmsil edən surətlərdir. Şər isə burada pisliyi, mənfiliyi əks etdirir.
        Susuz səhrada Xeyir bir içim su üçün Şərə yalvarır, ona qiymətli ləl təklif edir. Lakin Şər öz adı kimi iş görərək nəinki Xeyirə su vermir, əksinə, gözlərini də çıxararaq onu tək-tənha qoyub gedir. Xeyiri bir kürd qızı xilas edir. Gözlərini isə qızın atası sağaldır. Xeyir bunların yanında qalaraq bir ailə kimi yaşayır. Kürd ona öz doğma övladı kimi münasibət göstərir, qızını da Xeyirə verərək bütün var-dövlətini onun sərəncamına verir. Xeyir, kürd və kürd qızı arasında olan münasibətlər təmənnasız olub, əsl xeyirxahlıq nümunələridir. Onların hər birinin xeyirxahlığı cavabsız qalmayıb, digəri tərəfindən yüksək qiymətləndirilir.
Yenə qayıdacaq, o itən deyil.

        Xeyirin yaxşı işləri bununla bitmir. O, öz ölkəsinə qayıdarkən adına uyğun hərəkət edərək xəstə şah qızını sağaldır, heç bir təmənna güdmür. Ona var-dövlət təklif edən şaha Xeyir belə söyləyir:
  Heç şeydə yox gözüm qoca dünyada,
Mənim verəcəyim dərman-dava da
Allah rizasına veriləcəkdir.

        Mənfur Şərin isə əsərdə aqibəti öz xasiyyətinə uyğun olur, onun xəyanət üzərində qurulan səadəti heçə dönür, puç olur.
        Hekayə şərin, zülmün uzun sürməyəcəyinə, xəyanətkar adamın gec-tez cəzaya çatacağına oxucunu inandırır. Insan səadətinə yüksək qiymət verən şair xoşbəxtliyin qədrini bilməyi, insanlara bir-birinə arxa, dayaq olmağı, həyatı gözəlliklər və dünya nemətlərindən birlikdə faydalanmağı tövsiyə edir.
        Hekayədə bir daha təsdiq olunur ki, xeyirxahlıq, yaxşılıq, düzlük, ədalət zərbələrə məruz qala bilər, əzilə bilər, lakin heç vaxt məhv edilə bilməz. Vicdanı pak, nəfsi təmiz olan insanlar heç vaxt xeyiri məhv etməyə qoymazlar. Bəşəriyyət həmişə insanlığa bəla kəsilmiş şərə qarşı mübarizə aparmalı, xeyirxahlığı, ədaləti yaşatmalı, şəri, zülmü məhv etməlidir."
"        Həyatda çox adamlar var ki, bütün ömrü boyu var-dövlət qazanmağa çalışır, özünü oda-közə vurub xəzinə toplayır, son qisməti isə beş-on metr ağ parça olur. öləndən sonra da tezliklə unudulur, heç kimin yadında qalmır. Var-dövlətini isə öz tərbiyə verdiyi uşaqlar dağıdır. Elə insanlar da var ki, nəinki var-dövlətini, lazım gələndə hətta, son qəpiyini də millət, xalq yolunda sərf etməkdən usanmır. Belələri əbədi xatirə kimi, gözəl insan kimi yaddaşlarda qalır, xatırlanırlar. Belə şəxslərin adları xalqın dilində həmişə hörmətlə çəkilir, onların qeyrəti gələcək nəsli qeyrətləndirir, onlar üçün tərbiyə məktəbi olur. Əslində nə mal, nə dövlət, nə şan, nə şöhrət insan nəfsini doydurub onu xoşbəxt edə bilməz. İnsanın xoşbəxtliyi onun həyatından sonra adının dillərdə hörmət və izzətlə çəkilməsindədir.
        Azərbaycan xalqının da xalqını canından artıq sevən, onun üçün varından, dövlətindən keçən qeyrətli oğulları çoxdur. Belə işıqlı şəxsiyyətlərdən biri xeyriyyəçi Hacı Zeynalabdin Tağıyevdir. O, ulu tanrının Azərbaycan xalqına bəxş etdiyi nadir simalardan biri, millətin bəzəyi, xalqının qeyrətli və təəssübkeş bir oğludur.
        Hacı Zeynalabdin Tağıyevin tikdirdiyi gözəl arxitekturalı binalar indi də Bakının yaraşığıdır.
        Hacı Zeynalabdin Tağıyev xalqımızın fəxri, örnəyidir. Xalqımız heç vaxt onun və onun xidmətlərini unutmayacaq, əbədi xatirə kimi yaşadacaqdır.
        Mən arzu edirəm ki, indi də Azərbaycanın imkanlı şəxsləri Hacı Zeynalabdin Tağıyevdən ibrət götürərək xalqa xidmət etsinlər, onu çətinliklərdən qurtarsınlar. Xalqımız qədirbilən xalqdır və onların yaxşılığını heç vaxt əvəzsiz qoymaz."
"        Yaddaşsızlıq və genişqəlblilik həmişə Azərbaycan xalqını çətin vəziyyətlərə salmış, çörəyini yeyənlərin nankorluğu və namərdliyi ilə üz-üzə qoymuşdur. Əsrlərdən bəri erməni mənfurlarının başımıza açmadığı oyun qalmadı. 1905-ci ildə də qanlar töküldü. 1918-ci iidə də həmin dəhşətləri yaşadıq. 1988-ci il isə bizə bir daha sübut etdi ki, düşmən elə düşməndir. Dədəmiz Qorqudun dili ilə desək, «Qazı düşmən dost olmaz», ona yalnız layiq olduğu cavabı vermək lazımdır. Xocalı faciəsi isə ermənilərin azərbaycanlılara qarşı törətdikləri faciələrin ən dəhşətlisi, ən müdhişi idi. Bu, bizim qan yaddaşımıza, qəm yaddaşımıza yazılan bir faciə oldu.
  Xocalı taleyi uğursuz yazı,
Xalqın öz qanına bulaşmasıdır.
Xocalı dünyanın ən ağır yası,
Bütöv bir millətin ağlaşmasıdır.

        Xocalı faciəsi Varfolomey gecəsindən də dəhşətli, ondan da müdhiş, ağrılı və acılıdır. Xocalının faciə gecəsi elə bir dəhşətli gecədir ki, onu yalnız soyqırım hesab etmək olar. Soyqırım deyirəm ona görə ki, yəni bundan dəhşətlisi yoxdur. Bu dəhşət əliyalın, günahsız camaata qarşı çevrilmişdi. Bu tək Xocalıya qarşı deyil, bütün türk dünyasına qarşı genosid idi. Bu həm də təkcə ermənilərlə bağlı olmayıb, türkçülüyə qarşı bütün ermənipərəst millətlərin birgə marafonu idi.

Xocalı arxadan atılan güllə,
Xocalı günahsız soydaşlarımın
Qisas çağırışı, fəryad səsidir.

        1992-ci il fevral ayının 25-dən 26-na keçən gecə erməni qaniçənləri ilə birlikdə keçmiş «şanlı» Sovet Ordusunun 366-cı alayının tankları Xocalıya hücum edərək türk dünyasına qarşı düşmən simalarını bir daha göstərdi. Tarix belə vəhşilik, belə dəhşət görməmişdi. Ermənilər dinc əhalini, gəlini, qızı, qocanı, körpəni gülləyə tutur, qanına qəltan edir, körpə uşaqları süngüləyir, hamilə qadınların qarnını deşir, ən ağlasığmaz vəhşilik və barbarlıqdan çəkinmirdilər. Xocalı faciəsi Azərbaycan xalqının qəlbində ən ağrılı bir göynərti, ən müdhiş bir yaradır. Bu dərd bizi həmişə için-için sızladır və mənfur düşmənə qarşı intiqama səsləyir. Çox keçməyəcək ki, xalqımız bir nəfər kimi ayağa qalxaraq əsarətdə qalmış torpaqlarını azad edəcək, düşməndən bütün faciələrimizin qisasını alacaqdır. Mən buna bütün qəlbimlə inanıram."
"        Qarabağ! Azərbaycanın dilbər guşəsi, musiqi beşiyi, Üzeyir vətəni, istedadlar diyarı əgər Azərbaycan bütöv bir candırsa, bu canın ürəyi Qarabağdır.
        Səfalı yaylaqları, göz oxşayan ormanları, füsunkar Cıdır düzü, buz tək soyuq Şuşa bulağı olan, dilimizin əzbəri, musiqi dünyamızın əlifbası olan Qarabağ Azərbaycanı bütün dünyaya tanıtdırıb. Bu torpaq Üzeyir Hacıbəyov, Müslüm Maqomayev. Bülbül, Fikrət Əmirov, Xan Şuşinski kimi istedadlar yetişdirib ki, onları bütün dünya tanıyır. Sara Qədimova, Tükəzban İsmayılova, Qədir Rüstəmov kimi ustad sənətkarlar bu səfalı torpağın yetirmələridir.Qarabağda doğulan hər bir kəsin mayası ana südü kimi musiqidən yoğrulmuşdur.
Qarabağda uşağı da vursan əgər sən,
Bil ki, «muğamat» üstə ağlayacaqdır.

        Şair necə də gözəl demişdir. Həqiqətən, Qarabağ torpağında doğulmuş elə bir adam tapılmaz ki, onun səsi olmasın və ya dillərdə məşhur olan «Qarabağ şikəstəsini oxumasın. Bu diyardan gələn musiqi səsləri dünyanın neçə-neçə ölkəsində dinlənilmiş, Azərbaycan məmləkəti bu musiqi sədaları altında alqışlanmışdır.
        Qarabağın təbiəti də bir musiqidir, ahəng tutub gözəlliyə meydan oxuyur, füsunkarlığı ilə ürəkləri titrədir.
        Nə yazıqlar ki, qoruya bilmədik bu gözəl diyarı. Verdik ürəyimiz əsəəsə erməni murdarlarının tapdağına və indi Qarabağ həsrəti ilə yana-yana qalmışıq. Artıq neçə illərdir ki, Qarabağın adı gələndə ürəyimiz qan ağlayır, sinələrimizdən dərin «ah» səsləri ucalır.
        Bu gün Qarabağımız darda, düşmən əlindədir. İndi bu diyar bizi intiqama, köməyə çağırır. Bu torpaq yad əlləri, yad nəfəsləri qəbul edə bilmir. Qarabağ indi doğma dildən çıxan bir bayatıya həsrətdir. Biz də bu ulu torpağın həsrətindəyik. Bu torpağı ancaq gənclərimizin qəhrəmanlıq ruhu, cəsarət və igidliyi qurtara bilər.
        Bu gün böyüməkdə olan nəsli vətənpərvərlik ruhunda tərbiyə etmək üçün onlara Vətən əxlaqı, Vətənə məhəbbət, xalqımızın keçmişinə, bu gününə, gələcəyinə sədaqət, onun maddi, mədəni və mənəvi sərvətlərinin nailiyyətlərini mənimsəmək kimi müsbət keyfiyyətlər aşılamaq lazımdır. Vətənin havasını udub, suyunu içən, torpağında gəzən hər bir vətəndaşın Vətənini sevməsi, onun hər qarış torpağı üçün canından belə keçməyə hazır olması onun ən ümdə borcudur.
  Könlüm keçir Qarabağdan,
Gah o dağdan, gah bu dağdan,
Axşam üstü qoy uzaqdan
Havalansın xanın səsi,
Qarabağın şikəstəsi."
"        Azərbaycan xalqının nadir bədii söz incilərindən biri «Koroğlu» dastanıdır. Bu dastan xalqımızın mübarizələrlə dolu tarixi ilə bağlı qəhrəmanlıq eposudur. Bu əsərdə təsvir edilən hadisə və surətlər xalqımızın XVI-XVII əsrlər həyatı ilə yaxından səsləşir, daha dəqiq desək, eposdakı qəhrəmanlıq tarixi XVI əsrin sonu və XVII əsrin əwəllərində Azərbaycan və Türkiyə ərazisində meydana çıxan Cəlalilər hərəkatı ilə əlaqələndirilir. «Koroğlu» dastanı 18 qoldan ibarətdir. Əsərin ilk qolu giriş xarakteri daşıyır və bu hissədə Koroğlunun atası Alı kişinin başına gətirilən faciədən, onun oğlu Rövşənin əwəlcə atasının intiqamını almaq üçün mübarizə meydanına atılmasından, sonra isə bütün xalqın təəssübünü çəkən bir qəhrəman kimi tanınaraq Koroğlu adı ilə şöhrətlənməsindən danışılır. Dastanın sonrakı qollarında isə Koroğlunun və onun ayrı-ayrı silahdaşlarının -dəlilərinin igidliyindən söhbət açılır. Dastan sanki rəmzi xarakter daşıyır. Koroğlu və onun dəliləri xalqın qəhrəmanlıq ruhunu, Çənlibel isə vətəni, el-obanı təmsil edır.
        Koroğlu mərd, igid bir qəhrəman olduğu kimi, həm də bacarıqlı bir sərkərdədir. O, düşmənə qarşı mübarizədə həmişə ağılla hərəkət edir, bəzən öz paltarını dəyişərək aşıq libasında düşmən içərisinə gedir, bəzən isə dəlilərinə əsl sərkərdə kimi başçılıq edərək onları ruhlandırır, əzmlə düşmən üzərinə aparır Koroğlu zülmə, zülmkara qarşı amansızdır, lakin həm də mərddir, məğlub olanı əzmir, aman istəyəni öldürmür.
        Xalqın düşmənlərinə qarşı mübarizədə Koroğlu tək deyildir. Xalqın ən seçmə mərd və igid oğulları onun ətrafında birləşərək mübarizə aparırlar. Eyvaz, Dəmirçioğlu, Dəli Həsən, Bəlli Əhməd və başqa dəlillər igidlikdə heç də Koroğludan geri qalmırlar. Dəmirçioğlu ən çətin döyüş tapşırıqlarını dəyanətlə yerinə yetirən, meydana ər kimi girib ər kimi çıxan yenilməz bir igiddir. Koroğlunun və bütün dəlilərin arxası, köməyidir. Eyvaz «Koroğlunun Qars səfəri» qolunda Ərəb Reyhan kimi təcrübəli və hiyləgər bir ordu başçısı ilə təkbətək vuruşaraq qalib gələn bir el qəhrəmanı, el fədaisidir.
        «Koroğlu» eposunda igidlər «dəli» adlandırılır. Bu söz indiki «xəstə, ağılsız» mənasından uzaq olub, «igid döyüşçü, cəngavər» anlamlarını daşıyır.
        «Koroğlu» dastanında bir sıra qadın surətləri də iştirak edir. Bunlar, əsasən, paşa və xan qızları olsalar da, müsbət surətlərdir. Bu qadınlar saraylardakı daş hərəmxanalardan qurtularaq Çənlibelə gələn, azad sevgi əsasında ailə həyatı quraraq öz sevgililəri ilə çiyin-çiyinə düşmənə qarşı mübarizə aparan qadınlardır. Nigar xanım, Məhbub xanım, Telli xanım və başqaları ox atmağı, qılınc çalmağı, at oynatmağı heç də kişilərdən pis bacarmırlar.
        «Koroğlu» eposu bədii ləyaqəti, dil və üslub gözəlliyi ilə seçilən nadir bir xalq abidəsidir. Bu əsər onu yaradan xalqın özü kimi ölməz və əbədidir."
"        Təkcə Azərbaycan xalqının deyil, bütün turk dünyasının möhtəşəm və əzəmətli tarixini yaşadan, onu bu günümüzlə qovuşduran ulu sənət nümunələrindən biri və həm də birincisi «Kitabi-Dədə Qorqud» eposudur. Bu bədii söz xəzinəsı türk xalqlarının tarixi salnaməsi, həyat ensiklopediyasıdır. «Kitabi-Dədə Qorqud» monumental sənət abidəsi, söz gövhəri, bəşəri bir «Oğuznamə»dir.
        Elm aləminə «Kitabi-Dədə Qorqud» eposunun iki əlyazması məlumdur. Bu əlvazmaların biri və daha mükəmməli Almaniyanın Drezdən muzeyində saxlanılır. Bu əlyazma giriş və on iki boydan ibarətdir. Əsərin ikinci əlyazması Vatikan muzeyindədir. Vatikan əlyazması girişdən və yalnız altı boydan ibarətdır.
        Oğuz elinin başçısı Qamğan oğlu Bayandır xandır. Onun əsərdə yalnız adı çəkilir. Onunla bağlı heç bir əhvalat söylənilmir. Oğuz elinin baş qəhrəmanı Ulaş oğlu Qazan xan və onun ətrafında olan bahadırlardır. Elobanı yağılardan, azğın kafirlərdən qorumaq, doğma yurdun şərəfini qorumaq onların üzərinə düşür. Düşmənləri diz çökdürən oğuzlarda daxili ziddiyyətlər də mövcuddur və onların faciəsi də bu daxili ədavət və ziddiyyətlərdən törəyir. Oz dayısının başını kəsən Salur Qazan bununla xəyanətlə öldürülmüş Bamsı Beyrəyin qanını alsa da, hər halda oğuzun oğuza əl qaldırması faciədir, arzuolunmaz hadisədir.
        Oğuzlar üçün yurd, Vətən sevgisi, torpaq hər şeydən yüksək və əzizdir. Onlar hər an doğma el-oba uğrunda canlarından keçməyə hazırdırlar. Oğuzlar öz qonşularına qarşı da mərddirlər. Onlar başqasının torpağına hücum etmir, sərhədlərini pozmurlar. Lakin düşmən xəyanət edib qəfil hücum etdikdə oğuz igidləri hamılıqla Vətənin müdafiəsinə qalxır, düşməni tar-mar edirlər. Dar gündə Vətən sevgisi oğuzlara öz aralarındakı incikliyi də unutdurur, onları birləşdirir.
        Oğuzlarda qadına, anaya yüksək ehtiram və məhəbbət vardır. Burada ana haqqı Tanrı haqqına bərabər tutulur, «Salur Qazanın evinin yağmalanması boyunda Qazan xan düşmənlə qarşılaşarkən hər şeydən keçir, lakin anasından keçmir. Oğuzun qadınları, qızları da ismətli namuslu el qızlarıdır.
        Oğuzlar çətinə düşəndə Tanrıya sığınır, onu köməyə çağırırlar. Tanrı da hər dəfə oğuzların köməyi olur, onları çətinliklərdən çıxarır.
        «Kitabi-Dədə Qorqud» oğuzların dastana çevrilmiş tarixidir. Dastanda hər sözün, ifadənin, adın dərin mənası var və bunların hamısının arxasında soykökümüz olan oğuzların keçmiş tarixi durur."
"        Azərbaycan şifahi xalq ədəbiyyatında qəhrəmanlıq dastanlarının xüsusi yeri var. Sevə-sevə mütaliə etdiyimiz və dinlədiyimiz «Koroğlu» dastanı da tarixi-qəhrəmanlıq mövzusundadır. Məlumdur ki, XVI əsrin sonlarında və XVII əsrin əvvəllərində Azərbaycanda və Türkiyədə tarixə Cəlalilər üsyanı kimi düşən kəndli hərəkatı baş vermişdir. «Koroğlu» dastanı bu üsyanda baş verən hadisələrin bədii inikasıdır. O dövrdə əllərində hər cür səlahiyyət olan hakimlər, paşalar rəiyyətlə çox amansız davranır, onların əkib-becərdikləri məhsulu talayır, özlərini ehtiyac içində yaşamağa məcbur edirdilər. Dastan yaradıcıları eposda daha bu istibdada baş əymək istəməyən xalqın qəhrəmanlıq əzmini, zülmkar xanlara, paşalara, bəylərə qarşı apardığı mübarizəni bədii lövhələrdə canlandırmağa nail olmuşlar. Dastan bütövlükdə elin, xalqın yenilməzliyini ifadə edir.
        Dastanın əsas qəhrəmanı Koroğlu sadə xalqın içindən çıxmışdır. Onun əsl adı Rövşəndir. Həsən xan haqsızlıq edərək onun atasının gözlərini çıxartdırır. Bundan sonra el içində Rövşəni Koroğlu deyə çağırırlar.
        Koroğlu işıq üzünə həsrət qalan atasının qisasını alacağına söz verir. illər ötdükcə onun qəlbindəki qisas hissi ictimai məzmun kəsb etməyə başlayır və xalqa zülm edən hökmdarlara qarşı üsyana çevrilir. O, el-obada mərdlikdə ad çıxaran igidləri başına toplayır, onlarla birlikdə dağlara çəkilir, Çənlibeldə məskən salır.
  Meydana girəndə meydan tanıyan,
Haqqın vergisinə mən də qanıyam.
Bir igidəm, igidlərin xanıyam,
Bu ətrafda hər yan mənimdi!
        Oxucu, dinləyici dastan boyu Koroğlunun müxtəlif döyüşlərdə göstərdiyi misilsiz şücaətlərin şahidi olur. Dəniz cinsindən olan Qırat və Dürat, həmçinin ildırım parçasından hazırlanan Misri qılınc Koroğlunu daha da yenilməz edir. O, apardığı döyüşlərdən qələbə ilə çıxır. Əsl xalq qəhrəmanı kimi Koroğluya xas - cəhətlərdən biri onun mərdliyidir. O, düşmənlə mübarizədə heç vaxt hiyləyə əl atmır. Koroğlunun xarakterindəki mərdlik, dastanıın ayrı-ayrı qollarında müxtəlif vəziyyətlərdə üzə çıxır. «Həmzənin Qıratı qaçırması» qolunda Həmzə Toqata sevimli atını qaytarmağa gələn Koroğluya deyir: «Koroğlu, sən Qırat üçün gəlmişdin, onu da minmisən. Mən sənin yerinə olsam, səssiz-səmirsiz sürüb çıxıb gedərəm». Qıratın belində dayanan Koroğlunun cavabı belə olur: «Əgər atı səssiz-sədasız aparsam, mən də olaram Həmzə də. Onda sənlə mənim aramda day nə təfavüt qalar».
        Koroğlunun başına yığılan dəlilər də mərd və qorxmazdırlar. Xalqın içindən çıxan bu igidləri Çənlibelə zülmkar hökmdarlara kəskin nifrət, Koroğlunun xalqın düşmənlərinə qarşı apardığı ədalətli mübarizəyə rəğbət cəm etmişdir. Koroğlu hər beş-on gündən bir libasını dəyişib səfərlərə çıxır və hər dəfə də Çənlibelə yeni bir igidlə qayıdır. Ancaq Koroğlu Çənlibelə gətirdiyi igidləri əvvəlcə sınaqdan keçirir, sonra öz dəstəsinə üzv qəbul edir. Koroğlu sınaqdan çıxardığı igidlərə inanır, etibar edir, həmçinin onlara böyük qayğı göstərir.
        Dastanda Çənlibelə yeddi min yeddi yüz yetmiş yeddi dəli toplaşdığı bildirilir. Bu rəqəm xalqın yenilməzliyinin, onun gücünün tükənməzliyinin rəmzidir. Eposda işlədilən «dəli» sözü «igid», «qoçaq» mənasını verir. Sadə xalqın içindən çıxan Dəmirçioğlu, Bəlli Əhməd, Halaypozan, Dəlı Həsən və başqaları çətin anlarda Koroğluya əsl arxadırlar. Dəlilərin içində ən cavanı Eyvazdır. Yaşının az olmasına baxmayaraq, döyüş meydanlarmda şücaətlər göstərən bu gəncə Koroğlunun xüsusi rəğbəti var və onu oğulluğa götürmüşdür. Ümumiyyətlə, Koroğlu ilə onun dəliləri arasında səmimi dostluq münasibətləri hökm sürür. Onlar bir-birilərinə dərin hörmət bəsləyirlər.
        Dastandakı qadın surətləri də eposun qəhrəmanlıq ruhunu tamamlayır. Nigar, Mərcan, Telli, Ruqiyyə, Məhbub varlı xotkar, paşa qızlan olsalar da, eyş-işrət içində keçən həyatdan bezərək Çənlibelə üz tutmuşlar. Buradakı çətin həyat onları əsla qorxutmur, əksinə onlar Koroğluya və onun dəlilərinə arxadırlar. Bu cəsur və geniş ürəkli qadınlar ömür-gün yoldaşlarına dəyərli məsləhətlər verir, lazım gəldikdə döyüş meydanlarına atılmaqdan çəkinmirlər.
        Xalqımızın qəhrəmanlıq tarixinin salnaməsi olan «Koroğlu» dastanı gənc nəslin vətənpəıvərlik tərbiyəsində mühüm rol oynayır. Dahi Azərbaycan bəstəkan Ü.Hacıbəyov «Koroğlu» eposunun əsasında eyniadlı opera yazmışdır."
"(S. Vurğun)
        Kitabların həyatımızdakı rolu barədə söhbət açmazdan əvvəl onların meydana gəlməsinin tarixinə nəzər salaq. ilk kitablar nə vaxt və hansı zərurətdən yaranmışdır?
        Qədim dövrlərdə yenilikləri, baş verən mühüm hadisələri insanlara şəhərlərin, iri yaşayış məntəqələrinin küçələrini gəzən carçılar çatdırardılar. Lakin zaman ötdükcə bu üsul insanlara məhdud görünürdü və onlar yeniliklərin yayılmasının, ələlxüsus da onların qorunub gələcək üçün saxlanılmasının mükəmməl yollarını axtarırdılar. Dəri üzərində və ağac qabığında yazılan yazılar da etibarlı deyildi. Onları qoruyub saxlamaq çətin idi, başlıcası isə belə yazılar üçün çoxlu vaxt tələb olunurdu. Kağızın kəşfi isə müasir kitabların meydana gəlməsində əsl inqiiab oldu. Kağızda ilk kitablar təxminən 500 il bundan əvvəl çap edilmişdir. İohan Qutenberg 1440-cı ildə Almaniyada gizli şəkildə kağız kitab çap etməyə cəhd göstərmişdir. Bundan sonra kağız kitablar çap etməyin sirləri sürətlə dünyaya yayılmışdır. XV əsrin sonlarında, demək olar ki, bütün ölkələrdə bu üsulla kitablar buraxılırdı. Təbii ki, beş əsr ərzində kitab çapı, necə deyərlər, yerində saymamışdır. İllər ötdükcə kitab çapının daha mükəmməl üsulları meydana gəlmiş, kitablar forma və məzmun cəhətdən zənginləşmişlər.
        Kitablar ilk növbədə biiik mənbəyidir. Onlar bizə zərrə-zərrə bilik xəzinəsinin sirlərini açır, beleliklə də, ömrümüzü daha mənalı edirlər. Şair demiş, kitabsız bir ömrün nə mənası vardır? Hər bir insan kitab oxuduqca kamilləşir, həyata baxışı dəyişir. ilk insan nə vaxt yaranmışdır? Cəmiyyət indiki səviyyəyə çatanadək hansı inkişaf yolu keçmişdir? Nə üçün təbiət daim dəyişir, gecə gündüzlə əvəzlənir? Kosmos necə fəth olunub? Insanların evlərdəki çox da böyük olmayan qutularda - radioda danışmaları, televizorda bizimlə həmsöhbət olmaları məgər möcüzə deyilmi? Son zamanlarda isə bütün dünyanı eyni şəbəkədə birləşdirən internet meydana gəlib...
        Bu və digər proseslərin hamısı müəyyən elmi qanunauyğunluqlar əsasında baş verir və biz bunların barəsində bilgiləri kitablardan alırıq. Daha çox kitab oxumaq insanların həyatını asanlaşdırır. Kitablar bizə ətrafda baş verən hadisələrin səbəb-nəticə əlaqələrini öyrədir və biz bu bilikləri gündəlik həyatımızda, məişətimizdə tətbiq edib nailiyyətlər qazanırıq.
        Heç təsadüfi deyildir ki, aqillər biliyi üstündə bol nemətlər olan zəngin süfrəyə bənzədirlər. Bu, zamanın sınağından çıxan həqiqətdir. ömrünü kitab oxumaqla keçirib bilik toplayanlar həyatda heç vaxt başqalarına möhtac qalmırlar. Onlar hara getsələr, hansı şəraitə düşsələr də, çətinlik çəkməyəcəklər - «bilik süfrəsi» həmişə onların xidmətində olacaq.
        Elm, bilik yolu sonu olmayan bir yoldur. Bu yolda inamlı addımlar atmaq üçün hər kəsdən səbir, möhkəm iradə tələb olunur. Mən də çoxlu kitab oxuyub bilik xəzinəsinin sirlərinə daha dərindən yiyələnmək istəyirəm. Kiçik yaşlarımdan müəllimlərim, valideynlərim məndə kitablara böyük maraq oyatmışlar. Buna görə də bütün fənləri dərindən öyrənməyə səy göstərirəm. Bədii kitabları da çox sevirəm. Mən müxtəlif xalqların ədəbiyyatından seçilmiş əsərləri böyük maraqla mütaliə edirəm. Belə kitabları oxuduqca ayrı-ayrı xalqların tarixi, adət-ənənələri, müasir həyat tərzi barədə ətraflı məlumat toplayıram. Kitablar elə bil müxtəlif dərili, müxtəlif inanclı xalqları, insanları mənə daha yaxın edir. Sevə-sevə mütaliə etdiyim kitablara Alfons Dodenin hekayələrini, Aleksandr Dümanın «Səfillər», Mayn Ridin «Başsız atlı», Çingiz Aytmatovun «Dəniz kənarı ilə qaçan alabaş» əsərlərini misal göstərə bilərəm. Bu yaxınlarda Daniel Defonun «Robinzon Kruzo» kitabını oxuyub tamamlamışam. Əsərin qəhrəmanının iradəsi, həyata inamı məndə zəngin təəssürat oyatdı.
        Əlbəttə, mən klassik və müasir Azərbaycan ədəbiyyatını da ardıcıl mütaliə edirəm. S.Vurğunun, M.Arazın, B.Vahabzadənin şeirlərindən, Azərbaycan xalq nağıllarından, dastanlardan ibarət toplular stolüstü kitablarımdır. Hər yeni kitabı oxuyub başa çatdırdıqda özümü xoşbəxt sanıram."
"        Bəşər həmişə Yerin cazibə qüvvəsini dəf etmək və digər planetləri gəzmək intizarında olmuşdur. Yalnız ötən əsrin altmışıncı illərində bu arzu reallaşaraq həyata keçdi!
        1961-ci ilin aprel ayının 12-də «Vostok» kosmik gəmisinin bortunda kosmosa insan buraxılmışdır. Bizim planetin ətrafında uğurlu surətdə bir dövrə vuraraq, o sağ-salamat Yer üzünə qayıtmışdı. Yerin cazibə qüvvəsini ilk yaran və planeti dövrə vuran ilk insan - Yuri Qaqarin olmuşdur. Əldə olunan bu elmi nailiyyət yeni kosmik erasını açaraq, tarixə qızıl hərflərlə yazılmışdır. Kosmik tədqiqatların nəticəsində dünya elmi sahəsində və texnikada çoxlu sayda kəşflər edilmişdir. Artıq kosmosa çoxlu sayda peyklər və kosmik laboratoriyalar buraxılmışdır. Nailiyyətlər sırasında, Ayda quraşdırılmış avtomat stansiyasını, kosmik laboratoriyaların Veneraya və Marsa edilən uçuşlarını misal göstərmək olar.
        Bu, kosmik gəmilərin bortunda insanın uçuşu ilə əlaqədar faktlar idi. Valentina Tereşkova kosmosa uçmuş ilk qadın-kosmonavt olmuşdur. 1965- ci ildə sovet eksperimental stansiyası, bortunda dörd kosmonavtla yer orbitasına, açıq fəzaya çıxmışlar. Ekspedisiyanın üzvü kosmonavt A.A.Leonov kosmik fəzaya çıxmış ilk insandır. Növbəti yeni uğurlu təşəbbüs isə, ilk dəfə Aya enmiş amerikan ekspedisiyası oldu.
        Sovet «Lunoxod»u, «Soyuz» avtomatik orbital stansiyası və digər kosmik laboratoriyalar kosmik tədqiqatların yeni dövrəsinə qədəm qoydular. ilkin eksperimentlərdən sonra, alimlər kosmosun sistematik tədqiqatlarına başladılar.
        Son zamanlar dünyada kosmosa ayrılan xərclərin azaldılmasına dair söhbətlər gəzişir. Mən belə fikirləşirəm ki, belə qərarı qəbul etmək böyük səhv olardı. Müxtəlif kosmik proqramların icrası və inkişafı ilə, Yer üzərində aparılan texnologiyaların təkmilləşdirilməsi və inkişafı arasında, bilavasitə əlaqə vardır. Aparılan proqram tədqiqatlar nə qədər yüksək təşkil olunursa, bir o qədər də texnologiyaların səviyyəsi daha da inkişaf edir."
"        Bir dəfə mən, əyləncənin müxtəlif növləri barədə bir məqalə oxudum. Məqalədə verilən məlumatlara əsasən, insanların asudə vaxtlarında əylənmə vasitələrindən ən çoxunu - televiziya, radio və kinotəşkil edir.
        Əwəllər insanlar asudə vaxtlarını səmərəli keçirmək üçün digər vasitələrdən istifadə edirdilər: müxtəlif oyunlar oynayır, oxuyur, cürbəcür çalğı alətlərində ifa edir, ziyarətə gedir, ova çıxırdılar və s.
        Hazırki zamanda isə biz bu əyləncələrdən əlavə, televizor, radio, kino və teatr vasitəsilə asudə vaxtımızı keçirə bilərik. Dünyanın harasında yaşamağımızdan asılı olmayaraq, kinoya hər yerdə baxmaq olar. Siz hər zaman, öz zövqünüzə uyğun kino seçə bilərsiniz: detektiv, tarixi, vestern, qorxulu filmlər, musiqili, komediya janrı və s.
        Yaxın keçmişdə insanlar hər həftə kinoteatlara gedərdilər. Adətən, kinoteatrlar ağzına kimi adamla dolu olurdu. Lakin müasir şəraitdə, texniki inkişafın ixtiraları nəticəsində video, CD, DVD və s. istehlak bazarını ələ alaraq, kinoteatrların fəaliyyətini xeyli zəiflətdi.
        Mənim kinoteatrda baxdığım son film, Türkiyə istehsalı olan «Kurdlar vadisi - İraq»dır. Kino müasir şəraiti əhatə edir və yüksək peşəkarlıqla çəkilmişdir. Filmin musiqisi də çox gözəl işlənmişdir. Film iki seriyadan ibarət olsa da, o qədər cəlbedicidir ki, vaxt çox tez gəlib keçir. Kinonun qəhrəmanlarının keçirdiyi macəralar, döyüş səhnələri, düşmənlə mübarizə o qədər adamı cuşa gətirir ki, insan özünü sanki onlarla birgə hiss edir. Filmdə insanların bir-birilə münasibətinə, mənəvi dəyərlərə və mərhəmətə xüsusi yer verilmişdir. Filmdə Amerika əsgərlərinin dinc əhaliyə qarşı etdikləri vəhşiliklər, həm uşaq alveri, həm kütləvi qırğınlarla yanaşı, filmin qəhrəmanlarının göstərdiyi əzmkarlıq, şücaət, mərhəmət və yüksək insani dəyərlərin təzahürü də peşəkarlıqla əks olunmuşdur. Həqiqətən bu film, hələ uzun müddət mənim yaddaşımda gözəl bir sənət əsəri kimi qalacaqdır."
"        Kimsə deyə bilər ki, bu barədə düşünmək hələ tezdir, hələ çox şey dəyişəcək, bir çox şeylər haqqında hələ xəyal etmək olar. Mən bununla razı deyiləm.
        Hər hansı bir sənəti seçərkən, insan öz gələcək həyatını planlaşdırır. Əlbəttə ki, insan öz sənətini gələcəkdə dəyişə bilər, lakin bu - vaxtın itirilməsilə, streslə və məişət çəkişmələri ilə nəticələnir. Daha yaxşısı odur ki, sevimli sənət birdəfəlik mənimsənilə və həmişəlik insana xidmət edə. Özünü tamamilə sənətə həsr edən insan, bunun müqabilində həyatında stabil maddi təminata və uğura bel bağlaya bilər.
        Müasir cəmiyyət işçiyə, onun sənətindən asılı olmayaraq, zəmanəyə uyğun tələblər qoyur. Belə ki, təqribən iyirmi il əwəl işçiyə vaxtlı-vaxtında işdə olmaq və ağır, məşəqqətli işləri görmək tələb olunurdusa, artıq indi hər şey başqa cürdür. İşçidən profesionallıq, dəqiqlik və səliqəli olmaqdan əlavə, həmçinin situasiyaya dəqiq və adekvat reaksiya vermək, müxtəlif hərəkət variantlarını hesablamaq və s. tələb olunur. Burada personal kompyuterdən istifadə etmək böyük rol oynayır. Demək olar ki, professional mühitdə uğur qazanmaq istəyən insanın, gərək informatikadan ən azı ibtidai bilgiləri olsun. Gələcək sənəti seçərkən gərək yuxarıda sadalananlar nəzərə alınsın.
        Tək işgüzarlıq və profesionallıq işçini qiymətli və lazımlı etmir. Bunlarla yanaşı, insani xüsusiyyətlər mühüm əhəmiyyət kəsb edir: ünsiyyətlilik, nəzakətlilik, alicənablıq və mərhəmət. Bu keyfiyyətlərə malik insan gündəlik işgüzar fəaliyyətdə öz fərdiliyini, özünəməxsus müsbət cəhətləri və s. itirməz. Axı, iş ağır yük deyil, sadəcə müasir insanın vəzifəsidir. Və gələcək sənəti seçərkən, bir şeyi ciddi surətdə yadda saxlamaq lazımdır: gərək seçimimizi düz edək ki, sonradan problemlərlə rastlaşmayaq."
"        Çox-çox illər əvvəl şəhərin küçələrində carçı qaçaraq xəbərləri qışqırardı. Lakin biz indi atom əsrində yaşayırıq. Bir çox hadisələr elə tez baş verir ki, artıq onlar bizə köhnəlmiş bir xəbər kimi gəlib çatır. Məhz buna görə də, dünyada baş verən hadisələr haqqında məlumatımız olsun deyə, bizə oxumaq daha çox tələb olunur. Oxumaq vaxtın əbəs yerə israf olmasına səbəb olmur.
        Siz nə vaxtsa heç fikirləşmisinizmi ki, görəsən əvvəllər insanlar hansı kitabları oxuyurdu? Kitabların kağız üzərində çap edilməsi son 500 ildən etibarən başlanmışdır. Bundan əvvəl kitabın işıq üzü görməsi üçün yeganə vasitə, onun əl ilə yazılması idi. Yazının ilk dəfə nə zaman yarandığı isə heç kəsə məlum deyil, lakin çöl mağaralarında və sümüklərdə tapılmış rəsmlər var ki, onların ən azı 25000 il yaşı vardır.
        Kağızın kəşf olunması kitabın inkişafında mühüm rol oynadı.
        Avropada kitab çap etmə bilgisi o qədər tez yayıldı ki, artıq 1487-ci ildə demək olar hər bir ölkədə artıq kitablar çap olunurdu.
        İngilis dilində ilk dəfə kitab çap edən şəxs Uilyam Kekston, Rusiyada isə ilk çap naşiri Ivan Fyodorov idi.
"        Kitabxanalar dünya mədəniyyətində mühüm rol oynayır. Bütün dünya üzrə saysız hesabda kitabxanalar mövcuddur. Təbii ki, biz oxumaq istədiyimiz bütün kitabları almağa qadir deyilik. Hər hansı bir məruzəni hazırlamaq və yaxud hər hansı bir hadisəni təfsilatı ilə tədqiq etmək üçün yeganə çıxış yolu - kitabxanalara müraciət etməkdir.
        Kitabxanada çoxlu oxucu zalı, elmi və dövrü ədəbiyyat, incəsənət, xarici ədəbiyyat və s. sahələrdə tədqiqat aparmaq üçün müxtəlif şöbələr vardır.
        Mən bu şöbələrdə bir neçə dəfə olmuşam, lakin, əsasən mən kitabları evə götürürəm.
        Kitabxanadan istifadə etmək üçün istifadəçinin oxucu bileti olmalıdır. Bir çox insanlar kitabxanaya bazar günləri gedirlər.
        Mən kitab oxumağı xoşlayıram. Hansı kitablar mənim xoşuma gəlir? Mən bir tipli ədəbiyyatı uzun müddət oxumağı xoşlamıram. Mən, hekayəni romanlarla, romanları tarixi esselərlə, şeirləri pyeslərlə əvəzləməyə üstünlük verirəm.
        Mənim məktəbimdə balaca bir kitabxana var. Kitabxanamız pis deyil. Kitabxananın böyük və işıqlı otağı var. O, birinci mərtəbədə yerləşir, təmiz və rahatdır. Orada çoxlu kitab şkafları və rəfləri vardır. Kitabxanada macəra və tarixi ədəbiyyat, hekayə məcmuələrindən istifadə etmək olar. Iki nəfər diqqətli kitabxanaçı lazımi kitabı tapmağa köməklik edirlər.                 Şagirdlər kitabxanada kitab oxumaq, kitabları evə aparmaq, yeni qəzet və jurnalları nəzərdən keçirmək üçün ora gedirlər. Həmçinin, bir çox müəllimlər də kitabxanadan istifadə edirlər."
"        Kitabxanalar ölkənin mədəni inkişafında xüsusi rol oynayır. İnsanlar təhsil almaq istəyirlər, onlar elm öyrənməyə can atırlar. Kitablar onların istəklərini təmin edir.
        Kitabları tək zövq almaq üçün oxumaq lazım deyil. Kitab oxumaq bizə təhsil almağa kömək ədir. Kitabxanada biz hər növ kitablara rast gələ bilərik: romanlar, bioqrafik kitablar, bədii kitablar, hekayələr, səyahət haqqında kitablar, texniki ədəbiyyat, uşaqlar üçün kitablar və s. Bəzi kitabxanalarda bir çox xarici dillərdə kitablara da rast gəlmək olur.
        Oxucu ilk dəfə kitabxanaya gəldikdə, o öz oxucu anketini (şəxsi kitabxana vərəqini) doldurur və kitabxanaçı isə ona oxumaq üçün hər hansı kitabı seçməyə kömək edir. Oxucuya müəyyən müddətə kitabı götürməyə icazə verilir. Lazım olan kitabı tapmaq üçün oxucuya kataloqlar kömək edir. Oxucular gərək götürdükləri kitablarla ehtiyatla davransın və onları cırmasın. Kitabxana kitabının üzərində nəsə yazmaq və onu çirkləndirmək olmaz. Oxucu zalı, ondan istifadə etmək istəyən hamı üçün açıqdır. Kitablardan əlavə, kitabxanalarda dövrü mətbuatdan - qəzet və jurnallardan istifadə etmək olar. Oxucular məşğul olmaq, məruzə və elmi işləri hazırlamaq üçün oxucu zallarına gəlirlər."
"        Kütləvi informasiya vasitələri - müasir sivilizasiyanın ən xarakterik cəhətlərindən biridir. Kütləvi informasiya vasitələrinin köməyilə insanlar qlobal bir toplumda birləşmişlər. Kütləvi informasiya vasitələrinin köməyilə insanlar qısa bir zamanda dünyada baş verənlər haqda məlumat ala bilirlər. Kütləvi informasiya vasitələri özündə əsasən qəzetləri, jurnalları, radio və televiziyanı cəmləşdirir.
        Ən yaşlı kütləvi informasiya vasitəsi qəzetlərdir. Ilk qəzet b.e.ə. 59-cu ildə Romada nəşr olunan kağızda əl ilə yazılmış «Günün hadisələri» adlı vərəqə idi. Jurnallar XVIII əsrdə meydana gəlmişdir. Ilk jurnallar qəzetlərdən və kitab tacirlərinin kataloqlarından təşkil olunmuşdur. Radio və televiziya isə yalnız keçən yüzillikdə meydana gəlmişdir.
        Kütləvi informasiya vasitələri arasında ən cəlbedicisi və ən çox əyləncə təqdim edən televiziyadır. Televiziya görüntü və səsi insanların birbaşa evlərinə çatdırır. Belə ki, kreslodan ayrılmadan dünyanın müxtəlif nöqtələrində baş verən hadisələri seyr etmək mümkündür.
        Qəzetlər, radio və televiziyada gedən xəbərlər xülasəsindən fərqli olaraq, baş vermiş hadisələr haqqında daha ətraflı və dolğun informasiya təqdim etmək imkanına malikdir. Qəzetlər daha çox hadisə və xəbərləri əhatə etmək iqtidarındadır.
        Jurnallar, əsasən, gündəlik baş verən və tez-tez dəyişən hadisələrin işıqlandırılması ilə məşğul olmurlar. Onlar keçən həftə ərzində baş vermiş hadisələri dərindən təhlil edirlər. Jurnallar uzun müddətli istifadə üçün nəzərdə tutulur, bu səbəbdən onlar qalın cildə malikdir və ən keyfiyyətli kağızda dərc edilir."
"        Qarabağ! Azərbaycanın dilbər guşəsi, musiqi beşiyi, Üzeyir vətəni, istedadlar diyarı. Əgər Azərbaycan bütöv bir candırsa, bu canın ürəyi Qarabağdır.
        Səfalı yaylaqları, göz oxşayan ormanları, füsunkar Cıdır düzü, buz tək soyuq Şuşa bulağı olan, dilimizin əzbəri, musiqi dünyamızın əlifbası olan Qarabağ Azərbaycanı bütün dünyaya tanıtdırıb. Bu torpaq Üzeyir Hacıbəyovun, Müslüm Maqomayev, Bülbül, Fikrət Əmirov, Xan Şuşinski kimi istedadlar yetişdirib ki, onları bütün dünya tanıyır. Sara Qədimova, Tükəzban ismayılova, Qədir Rüstəmov kimi ustad sənətkarlar bu səfalı torpağın yetirmələridir. Qarabağda doğulan hər kəsin mayası ana südü kimi musiqidən yoğrulmuşdur.
  Keçmə şeirindən, musiqisindən,
Könlümün sevgisi bu oylaqdadır.
Qarabağda uşağı da vursan əgər sən,

        Şair necə də gözəl demişdir. Həqiqətən, Qarabağ torpağında doğulmuş elə bir adam tapılmaz ki, onun səsi olmasın və ya dillərdə məşhur olan «Qarabağ şikəstəsi»ni oxumasın. Bu diyardan gələn musiqi səsləri dünyanın neçə-neçə ölkəsində dinlənilmiş, Azərbaycan məmləkəti bu musiqi sədaları altında alqışlanmışdır.
        Nə yazıqlar ki, qoruya bilmədik bu gözəl diyan. Verdik ürəyimiz əsə-əsə erməni murdarlarının tapdağına və indi Qarabağ həsrəti ilə yana-yana qalmışıq. Artıq neçə illərdir ki, Qarabağın adı gələndə ürəyimiz qan ağlayır, sinələrimizdən dərin «ah» səsləri ucalır.
        Bu gün Qarabağımız darda, düşmən əlindədir. indi bu diyar bizi intiqama, köməyə çağırır. Bu torpaq yad əlləri, yad nəfəsləri qəbul edə bilmir. Qarabağ indi doğma dildən çıxan bir bayatıya həsrətdir. Biz də bu ulu torpağın həsrətindəyik. Bu torpağı ancaq gənclərimizin qəhrəmanlıq ruhu, cəsarət və igidliyi qurtara bilər.
        Bizim hər birimizin ürəyində qələbə arzusu, işğal olunmuş doğma Qarabağımızın azad edilməsi arzusu vardır. Mən inanıram ki, qeyrətinə güvəndiyimiz, cəsarət və hünərinə bel bağladığımız igid Vətən övladları xalqımızı bu bəladan xilas edəcək, bizi həsrətini çəkdiyimiz Qarabağımıza qovuşduracaqdır.
  Könlüm keçir Qarabağdan,
Gah odağdan, gah bu dağdan,
Axşam üstü qoy uzaqdan
Havalansın Xanın səsi,
"        İnsan bütün ömrü boyu nümunələrlə yaşayır, sevdiyi, hörmət bəslədiyi adamların şəxsi nümunəsi ilə tərbiyələnir. Həyatda gördüyümüz hər hansı adi şəxs, bədii əsərdə rast gəidiyimiz gözəl insan, kinofilmdə gördüyümüz müsbət qəhrəmanlar bizim üçün şəxsi nümunə ola bilərlər. Biz çox vaxt belə insanlara yüksək duyğu ilə yanaşır, onlara oxşamağa çalışırıq. Mənim isə həyatda ən çox sevdiyim şəxs öz doğma atamdır.
        Mən atamı ürəkdən sevir, ona dərin hörmət və ehtiram bəsləyirəm. Atamın nümunə götürməli bir çox xasiyyətləri var ki, mən məhz bunlara görə ona oxşamaq istəyirəm.
        Atamın mənə xoş gələn yaxşı xasiyyətlərindən biri onun zəhmətsevərliyidir. O, müəllimdir. Evimizin yaxınlığındakı məktəbdə işləyir. Mən də həmin məktəbdə oxuyuram. Uşaqların atama qarşı diqqəti, ona hörmət və ehtiramla yanaşmaları ürəyimi dağa döndərir, çox sevinirəm. Atam təkcə müəllimliklə kifayətlənmir, həm də elmi-tədqiqat işləri ilə məşğul olur. Tez-tez müxtəlif qəzet və jurnallarda onun məqalələri çap olunur.
        Mənim atam fiziki işi də çox sevir. Evimizdə hansı təmir işinə ehtiyac olursa, onun hamısını atam özü görür. Üstəlik də bəzi evdarlıq işlərində anama yaxından kömək edir. Bundan başqa, mənim atam çox nikbin və şən adamdır. Yerinə görə deyib-gülməyi, zarafatı çox sevir, məyus, qəmgin olmağı xoşlamır. Onunla olanda adam heç darıxmır, sıxılmır. Atamın yanında ən dərdli adam da nikbinləşir, qüssədən, kədərdən azad olur. Mənə elə gəlir ki, nikbinlik, gələcəyə nikbin nəzərlərlə baxmaq insan üçün ən zəruri keyfiyyətlərdən biridir.         Mənim atam həm də qonaqpərvərdir. O, evimizə gələn hər hansı qonağı kimliyindən asılı olmayaraq yüksək hörmət və mədəniyyətlə qarşılayır, ona ən əziz adamı kimi yanaşır. Elə buna görədir ki, mənim atamın dostları, tanışları çoxdur. Onlar da atamı çox sevir, ona hörmətlə yanaşır, yüksək ehtiramını saxlayırlar.
"        Kitab bilik mənbəyi, qiymətli elmi xəzinədir. Kitab bir nəslin o biri nəslə qoyub getdiyi milli sərvət, mənəvi vəsiyyətdir. Bəşəriyyətin bütün həyatı kitablarla öz əksini tapmışdır. Qəbilələr, insanlar, dövlətlər yox olub getmiş, kitablar isə qalmışdır.
        Kitab mədəniyyətdir, kitab mənəvi sərvətdir, kitab inkişafdır, tərəqqidir. Hər bir millət özünün mənəvi dünyasını kitab vasitəsilə yeni nəslə çatdırır. Biz Nizami poemalarını, Füzuli qəzəllərini, Vaqif qoşmalarını, Mirzə Fətəli komediyalarını məhz kitabdan oxuyur, onların mənəvi təsiri ilə tərbiyə alır, onlardan nümunə götürürük. Vətənə məhəbbət, mənəvi saflıq, yüksək insani keyfiyyətlər, nəcib duyğular, sədaqət, səmimiyyət, dostluq, humanizm, xeyirxahlıq, vətənpərvərlik və s. kimi yüksək insani cəhətlər yazılmış və yazılmaqda olan neçə-neçə kitabda öz bədii əksini tapmış, onu bəşər övladı üçün tərbiyə vasitəsinə çevirmişdir.
        Mən kitab oxumağı çox sevirəm. Kitabların mənim həyatımda çox böyük rolu vardır. Maksim Qorki çox yaxşı demişdir: «Məndə olan bütün yaxşı cəhətlərə görə kitablara borcluyam». Mən də bədii ədəbiyyatı sevə-sevə oxuyur və oradakı müsbət qəhrəmanlardan nümunə götürür, onlara oxşamağa çalışıram. Lap bu yaxınlarda yazıçı Yusif Əzimzadənin «Yenə də görüşəcəyik» əsərini oxudum. Əsər mənim çox xoşuma gəldi. Müəllif bu əsərində bütün çətinliklərə qarşı qətiyyətlə mübarizə aparan, qorxmaz, öz sənətini dərin məhəbbətlə sevən mətin insan obrazı yaratmışdır. Əsərin qəhrəmanı hər dəqiqə çətinliklərlə üzləşməli olur, nəticədə qələbə qazanır.
        Sözsüz ki, hər adamın öz sevdiyi kitablar, qəhrəmanlar vardır. Mənim də ən çox sevdiyim kitablar Hüseyn Abbaszadənin «General», Salam Qədirzadənin «46 bənövşə», imran Qasımov və Həsən Seyidbəylinin birgə yazdığı «Uzaq sahillərdə», ilyas Əfəndiyevin «Üçatılan» və Əzizə Cəfərzadənin «Aləmdə səsim var mənim» əsərləridir.
        Mən həm də şeir həvəskarıyam. Mirzə Ələkbər Sabirin, Səməd Vurğunun, Mikayıl Müşfiqin, Bəxtiyar Vahabzadənin şeirlərini böyük həvəslə oxuyuram. S.Vurğunun «Aygün», Bəxtiyar Vahabzadənin «Etiraf», «Şəbihicran » adlı poemaları xüsusilə, xoşuma gəlir.
        Oxuduğumuz hər bir kitabdan lazımı nəticələr çıxarır, faydalı məsləhətlər əldə edirəm.
  Bu dünyanın hər sirrini,
Bizə deyir bu kitablar,
Ömrümüzün yollarına,
Nur çiləyir bu kitablar."
"        Təkcə Azərbaycan xalqının deyil, bütün Türk dünyasının möhtəşəm və əzəmətli tarixini yaşadan, onu bu günümüzə qovuşduran ulu sənət nümunələrindən biri və həm də birincisi «Kitabi-Dədə Qorqud» eposudur. Bu bədii söz xəzinəsi türk xalqlarının tarixi salnaməsi, həyat ensiklopediyasıdır. «Kitabi-Dədə Qorqud» monumental sənət abidəsi, söz gövhəri, bəşəri bir «Oğuznamə»dir.
        Elm aləminə «Kitabi-Dədə Qorqud» eposunun iki əlyazması məlumdur. Bu əlyazmaların biri və daha mükəmməli Almaniyanın Drezden muzeyində saxlanılır. Bu əlyazma giriş və on iki boydan ibarətdir, əsərin ikinci əlyazması girişdən və yalnız altı boydan ibarətdir.
        «Kitabi-Dədə Qorqud» bahadırlıq və qəhrəmanlıq dastanıdır. Buradakı boylar orta əsrlərin ilkin çağlarının həyatı ilə səsləşir. Əhvalatlar el ağsaqqalı, el ozanı Dədə Qorqudun dilindən söylənilir. Əsərdə oğuzların hərbi yürüşləri, inam və görüşləri, basqın və savaşları, adət və ənənələri, köçəri və oturaq həyatı bədii şəkildə öz əksini tapmışdır.
        Oğuz elinin başçısı Qamğan oğlu Bayındır xandır. Onun əsərdə yalnız adı çəkilir, onunla bağlı heç bir əhvalat söylənilmir. Oğuz elinin baş qəhrəmanı Ulaş oğlu Qazan xan və onun ətrafında olan bahadırlardır. Elobanı yağılardan, azğın kafirlərdən qorumaq, doğma yurdun şərəfini qorumaq onların üzərinə düşür. Düşmənləri diz çökdürən oğuzlarda daxili ədavət də ziddiyyətlərdən törəyir. Öz dayısının başını kəsən Salur Qazan bununla xəyanətlə öldürülmüş Bamsı Beyrəyin qanını alsa da, hər halda oğuzun oğuza əl qaldırması faciədir, arzuolunmaz hadisədir.
        «Kitabi-Dədə Qorqud»un hər boyunda bir oğuz igidinin qəhrəmanlığından danışılır. Hadisələr yay-qış qarı-buzu əriməyən Qazlıq dağında, alınmaz Əlincə qalasında, Şərurda, Dərbənddə, Gəncədə, Bərdədə, Dərəşamda, Qaraçuqda, Aladağda, Ağcaqalada, Göyçədə, Bayatda baş verir və bütün bunlar onu sübut edir ki, «Kitabi-Dədə Qorqud» məhz Azərbaycan xalqının sənət abidəsi, söz abidəsidir. Əsərdəki bir çox yeryurd adları bizim günümüzdə də həmin adlarla tanınmaqdadır.
        Oğuzlar üçün yurd, Vətən sevgisi, torpaq hər şeydən yüksək və əzizdir. Onlar hər an doğma el-oba uğrunda canlarından keçməyə hazırdırlar. Oğuzlar öz qonşularına qarşı da mərddirlər. Onlar başqasının torpağına hücum etmir, sərhədlərini pozmurlar. Lakin düşmən xəyanət edib qəfil hücum etdikdə oğuz igidləri hamılıqla Vətənin müdafiəsinə qalxır, düşməni tar-mar edirlər. Dar gündə Vətən sevgisi oğuzlara öz aralarındakı incikliyi də unutdurur, onları birləşdirir.
        Oğuzlarda qadına, anaya yüksək ehtiram və məhəbbət vardır. Burada ana haqqı tanrı haqqına bərabər tutulur. «Sallur Qazanın evinin yağmalanması boyu»nda Qazan xan düşmənlə qarşılaşarkən hər şeydən keçir, lakin anasından keçmir. Oğuzun qadınları, qızları da ismətli, namuslu el qızlarıdır.
        Oğuzlar çətinə düşəndə tanrıya sığınır, onu köməyə çağırırlar. Tanrı da hər dəfə oğuzların köməyi olur, onları çətinliklərdən çıxarır.
        «Kitabi-Dədə Qorqud» oğuzların dastana çevrilmiş tarixidir. Dastanda hər sözün, ifadənin, adın dərin mənası var və bunların hamısının arxasında soykökümüz olan oğuzların keçmiş tarixi durur."
"        Azərbaycan ədəbiyyatı tarixində görkəmli yer tutan sənətkarlardan biri də Qasım bəy Zakirdir. O, Azərbaycan ədəbiyyatında tənqidi realizmin təməl daşını qoyanlardan biri, həm də ədəbiyyat tariximizdə görkəmli satirik kimi məşhurdur. Zakir XIX əsrin birinci yarısında yaranmağa və qol-budaq atmağa başlayan realist-demokratik ədəbiyyatın ilk görkəmli nümayəndəsi və onun yaradıcılarından biri hesab olunur.
        Qasım bəy Zakir həm incə ruhlu lirik bir şair, həm də yaşadığı cəmiyyətin eybəcər cəhətlərini ifşa edən bir satirikdir. Azərbaycan ədəbiyyatında yeni tipli satiranın, öldürücü və ifşaedici gülüşün formalaşması onun adı ilə bağlıdır. Böyük şair şəffaf bir güzgü kimi öz dövrünün ictimai eybəcərliklərini, zülm və ədalətsizliklərini göstərərək kəskin tənqid atəşinə tutmuş, xalqı istismar edən, onu cəhalət və nadanlıq zülmətində saxlayan dövlət və din xadimlərinin həqiqi sırasını açmışdır.
        Zakir satirasının əsas tənqid hədəfı çarizmin müstəmləkəçilik siyasətinə xidmət edən qayda və qanunlar, hakimlərin özbaşınalığı və rüşvətxorluğu, idarə və məhkəmələrdəki süründürmələr və ədalətsizliklərdir. Şair öz satiralarında göstərir ki, ölkədə oğurluq, quldurluq baş alıb gedir, talançılıq və vergilər əhalini incidir, qayda-qanun yaratmalı olan vali və onun məmurları isə yalnız öz mənafelərini güdür, yaramaz işlərlə məşğul olurlar. Cinayət və oğurluqların bir səbəbini də Zakir dövlət idarələrində və məhkəmələrdə baş alıb gedən rüşvətxorluqda və süründürməçilikdə görür. Şair divan və məhkəmələrin ancaq dövlətlilərə xidmət etdiyini, xalqı əzməkdə bir vasitə olduğunu açıb göstərir, süründürməçiliklə məşğul olan, «beşşahılıq iş üçün on manat alan» insafsız məmurlan kəskin tənqid edir:
  Ərzə verə bir nəfərin pədəri,
Fərzəndinə olmaz zahir əsəri;
Yetmiş ildən sonra nəvvadələri
Məgər ondan tapa bir rahi-nicat.

        Zakir satirasının tənqid obyektlərindən biri də ikiüzlü ruhanilər, yalançı və satqın din xadimləridir. Şair realist bir sənətkar kimi din xadimlərinin iç üzünü açır, onların dini fanatizmi təbliğ etməklə camaatı aldatdığını, dindən yalnız öz tamah və mənafeləri üçün istifadə etdiklərini açıb göstərir, onlara qarşı nifrət hissi aşılayır. Şair «Qarabağ qazisi», «Şuşa mollaları haqqında» və s. kimi şeirlərində, M.F.Axundzadəyə yazdığı «Bax» rədifli məktubunda göstərir ki, din xadimləri, ruhani və mollalar ölkəyə hərc-mərclik salan, sözləri ilə əməlləri düz gəlməyən tüfeyli və müftəxordurlar:
  Vaiz bizə söylər şəri Mustafa,
Hərama mürtəkib olmayın əsla!
Özü lüm-lüm udur batində, əmma
Zahirdə dediyi mənayə bir bax!

        Zakir ruhaniləri tənqid edərkən heç də islam dininə, Allaha qarşı çıxmırdı. O, Allahı da Islam dinini də ürəkdən qəbul edir, lakin Allah və din adından danışıb onu ciblərinə uyğunlaşdıran ruhaniləri kəskin tənqid edir, ifşa hədəfinə çevirirdi.
        Zakirin satiralarında təkcə çarizm, onun məmurları, ruhanilər deyil, cəmiyyətin digər mənfi təbəqələri də gülüş hədəfi kimi götürülmüş, zəhmətkeş xalqı istismar edən zülmkar bəylər, xanlar, xalqı soymaqla məşğul olan baqqallar və tacirlər və başqaları öldürücü satira atəşinə tutulmuşdur. Şair bəy və mülkədarlarda gördüyü zülmü, əxlaqi eybəcərlikləri özünün yaxından tanıdığı Cəfərqulu xan, Əmiraslan bəy, Hüseyn bəy və başqaları kimi çürük mənəviyyatlı şəxslərin simasında ümumiləşdirir, bu adamları Firon, Zöhhak kimi qaniçən tarixi şəxslərlə müqayisə edərək onların daha alçaq simaya malik olduqlarını göstərirdi.
  Çoxlann qılıbsan çörəyə möhtac,
Axtarsan, tapılmaz dərdinə əlac;
Fironu Hamanü Zöhhakü Həccac
Ola bilməz ola sitəmkar sendən.

        Qasım bəy Zakirin satiraları həm XIX əsrin ictimai bəlalarını açıb göstərən, ədalətsizlik və yaramazlıqları ifşa edən, həm də rəngarəng üslub çalarlarına malik əsərlər kimi diqqətəlayiqdir. Bu şeirlər müasir həyatımız üçün də aktual mövqedədir və oxucular tərəfindən indi də maraqla oxunur."
"        XIX əsr Azərbaycan ədəbiyyatının ən görkəmli nümayəndələrindən biri Qasım bəy Zakirdir. Ədəbiyyatımız tarixində satirik üslubun yaranması onun adı ilə bağlıdır. Satiranın bir yaradıcılıq sahəsi kimi təşəkkül tapmasında və inkişafında Qasım bəy Zakirin mühüm rolu olmuşdur. Qasım bəy Zakir, hər şeydən əvvəl, incə ruhlu bir poetik şəxsiyyət, Füzuli və Vaqif şeiri ənənələrini davam və inkişaf etdirən görkəmli lirik şairdir. Onun zəngin ədəbi irsinin böyük bir qismini lirik şeirlər təşkil edir. Bu lirik şeirlərin bir hissəsi klassik şeir üslubunda yazılmış qəzəl, müxəmməs, müstəzad, tərcibənd və tərkibbəndlərdən, digər hissəsi isə heca vəznində yazılmış qoşma, gəraylı və təcnislərdən ibarətdir.
        Qasım bəy Zakirin gözəlliyə dair baxışları onun lirik qəhrəmanının dili ilə ifadə olunur. Bu lirikada insan gözəlliyini qiymətləndirən əsas surət Aşiqdir. Bu Aşiq özünün bir sıra xüsusiyyətlərinə görə sələflərindən seçilir. O, həyatın mənasını təmiz, saf məhəbbətdə, dərin insani duyğularda görən və yüksək dəyanətə malik olan bir şəxsdir. Məhəbbətdə yüksək vəfa və sədaqət nümayiş etdirir. Aşiq gecə-gündüz sevgilisinin xəyalı ilə yaşayır, ona səcdə etməyi, hətta Kəbə ziyarətindən üstün sayır:
  Aşiqə məşuqun didarını görmək
Ziyadədır Kəbə ziyarətindən.

        Zakirin lirik-romantik qəhrəmanı sevgi yolunda nə qədər əzab və iztirab çəkirsə də, bədbinləşmir, məşuqəsinin vüsalı onu ruhlandırır. Bu aşiq gündə yüz dəfə sevgilisinin başına dolanmağa hazırdır, hətta eşq oduna yanmaqda özünü pərvanədən daha cürətli və daha dözümlü sayır:
  Sürmə çəksin gözlərinə, qaşına,
Gündə yüz yol mən dolanım başına.
Zakir tək yanmağa eşq atəşinə,
Cürəti var isə, pərvanə gəlsin.

        Zakir lirikasının böyük bir qismini onun gözəllərin təsvir və tərənnümünə həsr edilmiş şeirləri təşkil edir. Bu şeirlərdə təsvir olunan gözəllərin çoxu Zakirin özünün şəxsən gördüyü, tanıdığı gözəl qız və gəlinlərdir. Şair bu gözəlləri quru, cansız deyil, mənəvi keyfiyyətləri, özünün onlara bəslədiyi yüksək münasibəti, adət və ənənələri ilə birlikdə təsvir edir.
        Zakir lirikasının ən yaxşı nümunələrindən biri «Durnalar» qoşmasıdır. Bu qoşmada lirik qəhrəmanın vətən sevgisi, qürbət sıxıntısı dərin bir səmimiyyətlə tərənnüm olunur. Bu qoşma həm də özünün ictimai məzmunu ilə fərqlənir:
  Laçın yatağıdır bizim məkanlar,
Yavaş-yavaş gedin, səsiniz anlar.
Qorxuram toxuna ötən zamanlar,
Sürbəniz dağılıb çaşa, durnalar!

        Şair bu parçada «yırtıcılann» bir anlıq nəşə üçün durnaların səfini dağıdacağından qorxur, onlara yavaş-yavaş getməyi məsləhət görür. Çünki şairin özünü də məhz bu «yırtıcılar» elindən didərgin salmışlar.
        Yüksək ideya-bədii məzmuna malik «Durnalar» qoşması formaca da qabil sənət əsəri, poetik yaradıcılıq nümunəsidir.
        Zakir lirikası XIX əsr Azərbaycan həyatının, təbiət və insan gözəlliyinin ən parlaq dəyər ölçüsü, qiymətləndirmə meyarıdır. Onun lirik əsərləri həssas və incə qəlbli bir insanın könül duyğuları, qəlb çırpıntılarıdır. Məhz buna görədir ki, bu lirik şeirlər heç zaman öz təravətini itirmir, oxucular tərəfindən sevilə-sevilə oxunur."
"        XIX əsr Azərbaycan ədəbiyyatında dərin iz qoyan sənətkarlardan biri də Qasım bəy Zakirdir. Çoxşaxəli yaradıcılığı ilə seçilən şair həm incə ruhlu lirik şeirlər, həm ibrətamiz epik əsərlər, həm də kəskin satiralar qələmə almışdır.
        Qasım bəy Zakirin yaradıcılığında satiraları mühüm yer tutur. O, bu qəbildən olan şeirləri ilə yeni satira üslubu formalaşdırmış, ədəbiyyatımıza ifşaedici gülüş gətirmişdir. Şairin dərin ictimai məzmun kəsb edən satiralan birbaşa hədəfə ünvanlanır, müəllif dövrünün eybəcərliklərini açıq tənqid atəşinə tutur, seçdiyi tipləri oxucuya daha yaxından tanıtmaq üçün kəskin ifadələr işlətməkdən belə çəkinmir.
        Qasım bəy Zakirin satiralanndan söhbət açarkən ilk növbədə belə bir suala cavab vermək lazım gəlir. Nə idi lirik şeirlərində insan gözəlliyindən, saf məhəbbətdən söhbət açan şairin nifrət və qəzəb kasasını doldurub onu kəskin satiralar yazmağa sövq edən? Şairin satiralarında bu suala cavab verilir.
Fərzəndinə olmaz zahir əsəri,
Yetmiş ildən sonra nəwadələri
Məgər ondan tapa bir rahi-nicat.

        Bu misralarda Qasım bəy Zakirin yaşadığı dövr barədə təsəwür yaranır. Şair ziddiyyətlərlə dolu olan bir dövrdə yaşamışdır. Cəmiyyət eybəcərliklər içində boğulurdu. Kəndlərdə bəylərin, xanların zülmü ərşə dayanır oğurluq, talançılıq baş alıb gedirdi. idarələrdə süründürməçilik, məmurların, hakimlərin ədalətsizliyi son həddə çatmışdı, mövcud qanunlar insanlann mənafeyinə zidd idi və yalnız çarizmin müstəmləkəçilik siyasətinin, ömrünün uzanmasına xidmət edirdi. Həssas qəlbli şair, təbii ki, bütün bu eybəcərliklərə biganə qala bilməzdi.
        Qasım bəy Zakirin satiralan dövrünün güzgüsü idi desək, yanılmanq. Bu şeirlərdə insanların ağır həyatına səbəb olan bütün eybəcərliklərə işıq salınır, cəmiyyətdəki tiplər - ədalətsiz hakimlər, rüşvətxor məmurlar, «beli şallı», «saqqalı hənalı» hacılar, fırıldaqçı tacirlər, riyakar din xadimləri ümumiləşdirilərək tənqid atəşinə tutulurlar.
  Həddən aşıb bu vilada şərarət,
Hər kim hər iş görsə puluna minnət.
Mu qədəri yoxdur ədlü-ədalət,
Və lakin şöhrəti-bicaya bir bax!

        Bu sətirlər Qasım bəy Zakirin dostu M.F.Axundzadəyə mənzum məktub şəklində yazdığı «Bax» rədifli satirasından götürülmüşdür. Müəllif bu şeirində doğrusu ilə yalanı, yaxşısı ilə yamanı bir-birindən seçilməyən, şərə, yalana bürünən cəmiyyətin bir sıra ictimai bəlalarını, mənfi cəhətlərini yana-yana açıb göstərmişdir. Şair bu bəlaların səbəbini dövlət məmurlarının ədalətsizliyində, mal-dövlətə hərisliyində, qanunların çürük mahiyyətində və onlara məhəl qoyulmamasında görürdü. Məsələn, ötən əsrin 40-cı illərində dərc olunan «Kəndli əsasnamələri»nə görə, kəndlilər müəyyən sərbəstliklər əldə etməli, bəylər, mülkədarlar onların istismarını yumşaltmalı idilər. Lakin dövlət məmurlarının biganəliyi ucbatından yerlərdə bunun tamam əksi baş verirdi və kəndlilərin zülmü daha da artmışdı. Qasım bəy Zakir belə vəziyyətə öz münasibətini istehza ilə, kəskin gülüşlə ifadə etmişdir.
        Müəllifin Qarabağ «keyfiyyətlərinin» tənqidinə həsr etdiyi «Xəbər alsan bu vilanın əhvalın» misrası ilə başlanan şeirinə də kəskin satirik ruh hakimdir. Yenə M.F.Axundzadəyə mənzum məktub şəklində yazdığı bu şeirdə müəllif Qarabağ kəndlərini bürüyən quldurluğun, yolkəsənliyin, özbaşınalığın acı mənzərəsini göz önündə canlandırır. Ən acınacaqlı cəhət isə odur ki, ixtiyar sahiblərinin özləri də quldurlarla əlbirdirlər, haqqını tələb edən, malını qorumaq istəyən kəndlilərin üstünə yüz yerdən çomaq çəkirlər.
        Qasım bəy Zakirin satiralarında dini xurafat da kəskin tənqid atəşinə tutulur. Müəllifin yaşadığı dövrdə yalançı din xadimləri xalqın savadsızlığından istifadə edərək cəmiyyətdə mütilik, itaətkarlıq əhvaliruhiyyəsini dərinləşdirməyə çalışır və beləliklə də, ictimai bəlaların geniş kök atmasına şərait yaradırdılar. Qasım bəy Zakir «Qarabağ qazisi», «Şuşa mollaları haqqında», «Üsuli və şeyxi təriqət mollalarının həcvi» kimi şeirlərində bu qəbildən olan yalançı din xadimlərinin iç üzünü açaraq onların əsl simasını xalqa göstərmişdir."
"        İnsan üçün həyatda ən gözəl və ən doğma şəxs onu dünyaya gətirən anadır. Ana müqəddəsdir və məhz müqəddəsliyinə görə Vətəni də anamız kimi sevir, ona «Ana Vətən!» deyirık. Vətən bizim varlığımız, fəxrimiz, qürurumuzdur. Vətən uğrunda, onun azadlıq və istiqlaliyyəti yolunda canını qurban verən, xalqın rifahı və xoşbəxtliyi naminə şəhid olan qəhrəmanlar heç vaxt unudulmur, öz ölümləri ilə ölümsüzlüyə qovuşurlar.
        Azərbaycan qəhrəmanlar yurdu, igidlər məskənidir. Neçə-neçə ərənlər yetişdirib bu müqəddəs torpaq, bu ulu diyar! Bu torpaq Babəklərin, Cavanşirlərin, Koroğluların vətənidir. Belə qəhrəmanlar həmişə yaşamışdır və daim yaşayacaqdır. Son dövrlərin narahat dünyası, zorla cəlb edildiyimiz Qarabağ savaşı bir daha göstərdi ki, Azərbaycan igidlər diyarı, qəhrəmanlar ölkəsidir. Bu torpaq halal torpaqdır. Kimlərinsə əlindən alınmayıb, kimlərdənsə zəbt olunmayıb. Halal bir torpağın övladları qəhrəman olmaya bilməz. Bu torpağın nankor övladını torpaq özü götürməz.
        Mən bu yazımda Azərbaycan qəhrəmanlarından biri haqqında Quliyev Mətləb Kamran oğlu barədə söhbət açmaq istəyirəm.
        Beyləqanda müəllim ailəsində anadan olmuş Mətləbi tale sanki vətən keşikçisi kimi həm çətin, həm də çətin olduğu qədər şərəfli bir xidmətə hazırlamışdı. Orta məktəbi bitirdikdən sonra təhsilini C.Naxçıvanski adına hərbi internat məktəbində davam etdirib onu əla qiymətlərlə başa vuran Mətləb bütün varlığı ilə hərbi sahəyə can atırdı. Təzəliklə leytenant rütbəsi də almışdı. Sumqayıt məktəblərində hərbi təlim müəllimi işləyirdi. Onu qamətinə çox yaraşan hərbçi geyimində qapıdan girən görəndə evdəkilərin sevinci, qüruru sinələrinə sığmırdı.
        Xain ermənilər Qarabağ savaşına əl atanda heç kim Mətləbin qarşısını ala bilmədi, Mətləbin bu sözləri hamını susdurdu: «Torpaq o zaman vətən olur ki, onu qoruyasan, uğrunda qan tökəsən... kişi kimi...»
        Milli Ordu hissələrində baş leytenant Mətləb Quliyevin başçılıq etdiyi taqım Ağdam cəbhəsində ön cərgələrdə vuruşurdu. Sayca üstün olan, həm də ətrafdakı hakim yüksəkliklərdə mövqe tutmuş ermənilər dəfələrlə hücuma keçsələr də, sərrast pulemyot atəşi ilə geri oturdulurdular. Mətləb döyüşü məharətlə idarə edir, ən çətin dəqiqələrdə özünü bu və ya digər mövqelərə çatdırırdı. Taqımın mövqeyi önündə yüzlərlə düşmən meyiti yerə sərilmişdi.
        Vuruşmanın ən qızğın çağında taqımın pulemyotçusu həlak oldu. Atəşin zəiflədiyini görən erməni quldurları qələbə çalacaqlarını yəqin edib yenidən irəli cumdular. Səngərlərə yaxınlaşmışdılar ki, bayaqdan susan pulemyot yenidən dilləndi. Erməni sıraları bir anda pərən-pərən düşdü, ölənləri yerdəcə buraxıb qaçmağa üz qoydular.
        Mətləb pulemyotun hər darağını boşaltdıqca, güllələr hədəfi yaxaladıqca elə bil Koroğlu nərəsi çəkir, qolu ilə gözlərini göynədən tərini silib yenidən tətiyi basırdı. O, bu döyüşdə şəxsən 30-dan artıq düşməni məhv etdi. Çətin döyüş bizim hissələrin qələbəsi ilə başa çatdı. Lakin bu qələbə üçün Mətləb öz canını qurban verdi, ölümü ilə ölümsüzlüyə qovuşdu. Belə qəhrəmanlar heç vaxt ölmürlər. Onlar qədirbilən xalqımızın qəlbində əbədi yaşayır, gələcək nəsilə örnək kimi həmişə xatırlanırlar."
"        Hər kəs həyata bir dəfə gəlir və hər kəs də Tanrı tərəfindən ona bəxş olunan ömrü müxtəlif cür yaşayır. Rəzil, qorxaq, şəxsi həyatına qapanaraq yaşayan insanlar cəmiyyətdə heç nə ilə fərqlənmirlər və özlərini isə bütün zamanlarda yüksək dəyərləndirmişlər. Yalnız mərd, xalqını və Vətənini böyük məhəbbətlə sevən qartal timsallı insanlar yüksələ bilərlər bu uca zirvəyə. Belə ömür şərəflidir, əbədidir. Həyatda şücaətlər göstərən, Vətən naminə çarpışan qəhrəmanların adı xatirələrdə yaşayır, onların şərəfinə abidələr ucaldılır, əməlləri barədə şeirlər yazılır, mahnılar, dastanlar qoşulur.
        Ana yurdumuz Azərbaycan ta əzəldən qəhrəmanlar diyarı kimi tanınır. Qədim Oğuz elində adət imiş. Ov ovlamayan, düşmən qarşısına çıxıb igidliklər göstərməyən gənc ad ala bilməzmiş, ailədə, nəsildə belə oğula hörmət göstərilməzmiş. Oğuz qızları da yalnız öz sevgililərini sayıb mərdliklərinə əmin olduqdan sonra onlara könül verərlərmiş. Babək, Cavanşir, Koroğlu, Nəbi, Tomris, Həcər, Nigar timsallı mərd oğul və qızlarımız zaman-zaman Azərbaycan adlı məmləkətin qəhrəmanlıq salnaməsini yaratmışlar.
        Xalqımıza, odlar yurdu Azərbaycana xas olan qəhrəmanlıq ənənəsi bu gün də yaşayır. Məgər 1990-cı ilin 20 Yanvar gecəsində mərd oğul və qızlarımızın Vətənin müstəqilliyi uğrunda ayağa qalxmalan, təpədən dırnağadək müasir texnika ilə silahlanmış qoşunların yolu üstündə əliyalın canlı sədd qurmaları əsl qəhrəmanlıq nümunəsi deyilmi? Qarabağ uğrunda müharibədə misilsiz şücaətlər göstərən, ölümləri ilə ölməzlik qazanan şəhidlər məhz bizim dövrün qəhrəmanlarıdırlar. Onların adı nəsildən-nəslə keçərək daim yaşayacaq, ruhları Vətənin göylərində həmişə sərbəst yaşayacaq. Sevimli şairimiz Musa Yaqub Azərbaycanın oğul və qızlarının Vətənə olan sonsuz məhəbbətini aşağıdakı misralarda səmimi şəkildə belə ifadə etmişdir.

Bəlkə də, borcundan çıxmadım,
Vətən Ömür bahar deyil ki, bir də qayıtsın.
Öləndə qoynunda qoy ölüm ki mən,

        Azərbaycanın Milli Qəhrəmanı leytenant Məzahir İzzət oğlu Rüstəmov da Gədəbəyin Şınıx bölgəsində ağır vəziyyət yarananda məhz «Vətən torpağını bir ovuc» artırmaq üçün könüllü surətdə cəbhəyə yola düşmüşdü. Şahidlər söyləyirlər ki, həmin dövrdə Başkənd cəbhənin ən qaynar nöqtəsinə çevrilmişdi. Ermənilərin məqsədi Çənlibel adlanan strateji yüksəkliyi ələ keçirmək idi. Gənc komandir Məzahir Rüstəmovun Şınıx bölgəsinə gəlməsi düşmənlərin məkrli planlarını əməlli-başlı alt-üst etdi. Məzahir Rüstəmov isə əsl vətənpərvər idi, qısa müddətdə əsgərləri arasında böyük nüfuz qazanmışdı, döyüş və kəşfiyyat əməiiyyatlarını əsl hərbçilərə xas peşəkarlıqla hazırlayırdı. Buna görə də onun rəhbərliyi altında gedən döyüşlərdə düşmən bir qayda olaraq ağır itkilərə məruz qalırdı.
        1992-ci ilin avqustunda Mutudərə istiqamətində gedən döyüş isə Məzahir Rüstəmovun son döyüşü oldu. Həmin döyüşdə 32 yaşlı komandirin gözləri həyata əbədilik yumuldu. Lakin bu, adi bir ölüm deyildi. Məzahir həyatdan qəhrəman kimi getdi. Jurnalist-publisist Sabir Hüseynov «Şimşək çaxır dağlarda» kitabında Məzahir Rüstəmovun ölümünü belə təsvir edir: «...Yox, qəhrəmanlar əsir düşmürlər - deyib səngərdən irəli çıxdı. Sinəsinə sıxdığı qumbaraları çıxartdı. Və qəflətən güclü partlayış səsi dağlarda əkssəda verdi. Bu səs-küyün içində «ana» kəlməsi eşidilməz oldu...»
        Gənc leytenant Məzahir Rüstəmovun qəlbində çoxlu arzu, istək var idi. O, qızı Təhminəni qayğısız böyütmək, atası - professor izzət Rüstəmov kimi alim olmaq istəyirdi. Lakin amansız ölüm cəsur komandirin arzularını yarımçıq qırdı. Təsəlli yeri isə...
        İndi ölümündən sonra Azərbaycanın Milli Qəhrəmanı adına layiq görülən Məzahir Rüstəmovun vaxtı ilə təhsil aldığı Bakıdakı 32 saylı məktəbin qarşısında büstü ucalır. O, necə də məğrur görünür! Məktəbin şagirdləri tez-tez büstün önünə tər gül dəstələri qoyaraq qəhrəmanın xatirəsini əbədi yaşadacaqlarına və Vətəni onun kimi sevəcəklərinə and içirlər."
"(N.Gəncəvi)
        Yaxşılıq barədə söhbətimə belə bir rəvayətlə başlamaq istyirəm: Rəvayətə görə, xeyir və şər xislətli iki qonşu olur. Şər xislətli qonşu daim pis əməllər törədir, qonşusuna ziyan vurur. Xeyir xislətli qonşu isə onun ziyankarlığını həmişə təmkinlə qarşılayır, qonşu ilə mübahisəyə çıxmır, onun vurdugu ziyanın yerini doldurur. Ondan bunun səbəbini soruşduqda isə belə cavab verir: Qonşu öz pisliyindən qalmır, mən nə üçün xeyirxahlığımdan əl çəkməliyəm? Bu ibrətamiz nəsihətdə nə qədər böyük hikmət var. insan saflaşır, pisliklərdən uzaq olmağa çalışır, belə nəsihətlərə qulaq asdıqda.
        Yaxşılıq insana xas olan müsbət keyfiyyətlərdən biridir, kamillik nümunəsidir. Xeyirxah əməli ilə başqalarının işinə yarayan, köməyinə çatan şəxs ilk növbədə öz həyatını mənalandırır. Böyük alim Nəsirəddin Tusi yazırdı: «Xeyirə həsr edilməmiş həyatı mənasız və hədərə getmiş hesab et».
        İsti havalarda yol gedərkən qarşımıza çıxan ağacların kölgəsində ayaq saxlayıb nəfəsimizi dəririk, yol üstündəki bulağın suyundan içib sərinlənirik. Bu zaman, təbii ki, qəlbimizdə bu qollu-budaqlı ağacı əkib, becərən bu bulağı tikib ərsəyə gətirən naməlum insana minnətdarlıq hissi baş qaldırır. Bax, xeyirxah işin nəticəsi budur. İllər ötsə də, savab əməl itmir, başqalarının ehtiyacını ödəyir, həyatını yüngülləşdirir.
        Yaxşılıq etməyi özlərinə həyat amalı seçmiş insanlar bu yaxşılığın əvəzinin nə vaxt qayıdacağı barədə düşünmürlər. Həyatın dialektikası isə belədir. Bu dünyada heç nə itmir, yaxşılığın əvəzi mütləq qayıdır. Belə bir deyim də əbəs yerə yaranmayıb. Balığı at dəryaya, balıq bilməsə də, Xaliq biləcək.
        Böyük Azərbaycan şairi Nizami Gəncəvinin «Xeyir və Şer» mənzum hekayəsini xatırlayaq. Şair əsərin qəhrəmanlarına onların xarakterinə uyğun ad seçmişdir. Şər pisliklərin təmsilçisidir. Və sonda əməllərinə layiq aqibətlə üzləşir. Xeyirin qəlbi isə xeyirxahlıqla yoğrulmuşdur. Onun yeganə amalı rastlaşdığı insanlara yaxşılıq etməkdir. Müəllif qəhrəmanını sınağa çəkir. Şər su istəyən Xeyirin gözlərini çıxarır və səhrada tək-tənha qoyur. Lakin Xeyirin yaxşı əməlləri həyatda onun qarşısına çıxır. O, kürd qızının, kürdün təmənnasız yaxşılıqları sayəsində qurtulur və öz xeyirxahlığını davam etdirir.
        Ədəbiyyatımız belə nümunələrlə zəngindir. Sevimli yazıçımız 5.5.Axundovun «Nurəddin» hekayəsində yazıçı yaxşılıqla yamanlığı, xeyirxahlıqla bədxahlığı üz-üzə qoymuşdur. Balaca Nurəddinin xeyirxah təbiətli atası Hacı Nəsir həyatda həmişə başqalarına təmənnasız yaxşılıqlar etmişdir. Atasının bu yaxşılıqları əsərin sonunda Nurəddinin qarşısına çıxır. Vaxtı ilə Hacı Nəsirin xeyirxahlığından bəhrələnən Rəhim və onun ömür-gün yoldaşı hər cür qayğı göstərərək fayton qəzasına düşmüş Nurəddini ölümün pəncəsindən xilas edirlər.
        Həyatı yaxşı bilən, əsərlərini dərin müşahidələr əsasında qələmə alan 5.5.Axundov «Nurəddin» hekayəsini belə ibrətamiz sonluqla tamamlamaqla göstərmək istəmişdir ki, həyatda yaxşılıq heç vaxt itmir, o hansısa bir formada mütləq qayıdıb insanın qarşısına çıxır.
        Hər şeyin zamana ehtiyacı var, deyiblər. Yaxşılıq da belədir. Bəzən onun öz təsdiqini tapması üçün uzun illər lazım gəlir. Əməlləri insan humanistliyinin zirvəsində dayana biləcək görkəmli xeyriyyəçi H.Z.Tağıyevin adının çəkilməsi on illər boyu yasaq edilmişdi. Lakin zaman hər şeyi yerbəyer etdi, kimin kim olduğunu təsdiqlədi. Bu gün vaxtı ilə milyonlarını xalqının inkişafı yolunda xərcləyən H.Z.Tağıyevin xatirəsi insanların qəlbində yaşayır.
        Yaxşılıq haqqında mütaliə etdiyim kitablar, bu barədə böyüklərdən aldığım nəsihətlər mənim də əqidəmdə özünə möhkəm yer edib. Mən yaxşılıq etməyi, dara düşən insanlara təmənnasız kömək əli uzatmağı özümə həyat amalı seçmişəm."
"(M.Araz)
        Qanlı 20 Yanvar faciəsi, bir gecənin içində yer üzündən silinən Xocalı şəhəri, mədəniyyət, musiqi beşiyimiz Şuşanın süqutu, Xankəndinin, Kəlbəcərin, Laçının, Qubadlının, Ağdamın, bütövlükdə torpaqlarımızın 20 faizinin işğalı, 1 milyondan artıq soydaşımızın doğma ev-eşiklərindən didərgin salınması, 20 min həmvətənlimizin həyatına son qoyulması, maddimədəniyyət abidələrimizin dağıdılması, təbii sərvətlərimizin talan edilməsi... Azadlığımıza qənim kəsilən, torpaqlarımıza göz dikən məkrli düşmənlər tərəfindən xalqımıza, Vətənimizə vurulan daha neçə-neçə zərbə, milli varlığımıza, soykökümüzə yönələn daha neçə-neçə məkrli plan...
        Zaman-zaman belə acınacaqlı olaylarla üz-üzə qalan, itkilər verən bir xalqın oğul və qızlarının sakit ömür sürməyə mənəvi haqları varmı? Cavab birmənalıdır: bu çətin dönəmdə itkilərimizə yanmasaq, bir-birimizə dayaq durmasaq, hər birimiz öz daxilimizdə bir əsgərə çevrilməsək, tarix bizi bağışlamaz, yerlə-yeksan olarıq, nişanəmiz qalmaz bu dünyada. Ana Vətənə düşmən gözləri dikilibsə, bütün el ayağa qalxmalı, ölkənin paytaxt şəhəri də, ən ucqar kəndi də ön cəbhəyə çevrilməli, şair qələmi, rəssam fırçası, bəstəkar mahnıları, dəmirçi çəkici ilə səfərbər olmalıdır.
        Poeziyamızın görkəmli nümayəndəsi Məmməd Arazın bir çox şeirləri məhz bu ruhda köklənmişdir. Doğma diyarın hər guşəsinə qəlbən bağlı olan şair Vətənin qayalarında mamır olub bitməyə belə hazırdır, təki Vətən onu səsləsin, təki Vətən ona oğul desin. Görkəmli söz ustasının qələmə aldığı «Ayağa dur, Azərbaycan!» şeiri poeziyamızda vətənpərvərlik mövzusunda yazılan ən yaxşı əsərlərdəndir. Şeirdə şairin daxili harayı, vətəndaş yanğısı hər misrada hiss olunur.
        Vətəndaş şair Azərbaycanın başı üstündə qara buludlar dolaşmasına, torpaqlarımıza xain əllər uzanmasına biganə qala bilmir. O, zamanın sərt gərdişləri qarşısında həmvətənlərinə, soydaşlarına xitab edir. Şair
  Nə yatmısan, qoca vulkan, səninləyəm!
Ayağa dur, Azərbaycan, səninləyəm!
deyib özüqarışıq hamını, bütün Azərbaycanı mübarizəyə səsləyir. Bu mübarizə zamanın tələbidir labüddür. Yuxanda sadaladığımız və sadalamadığımız neçə-neçə faciəni yaşayan xalqın mürgüləməyə haqqı yoxdur. Düşmən yatınır, pislik etməyə, fitnə-fəsadlar törətməyə məqam gözləyir. Biz onların layiqli cavablarını vermədikcə yağıların iştahı artır, sərhədlərimiz daralır. Hanı Dədə Qorqud qəhrəmanlarının, Ş.İ.Xətayinin bizlərə qoyub getdikləri əzəli Azərbaycan torpaqları? Hanı İrəvan, Göyçə, Zəngəzur, digər yurd yerlərimiz? Düşmənə dərin nifrətini ifadə edən şair sanki hər birimizin yaxasından tutub silkələyir, bizlərə Şəhriyarın, Bəxtiyarın harayını, məzarından baş qaldıran babamızın çağırışını çatdırır. Azərbaycan tarixinin elə bir kəşməkəşli dövrünü yaşayır ki, körpədən böyüyə, qız atasından nər oğullaradək hamı düşmən qarşısında müsəlləh əsgər kimi dayanmalıdır. Bu sınaq anlarında hamı içindəki qorxunu qovmalı, özünü bozqurda çevirməlidir. Yalnız bu halda düşməni əzmək, Vətənə uzanan xain əlləri kəsmək mümkündür. M.Araz özünü bu mübarizənin ön cərgəsində görürdü. Şair qələmi, şeiri, misrası ilə düşməni yenməyə hazırdır.

Əzin məni xıncım-xıncım,
Kəsmir əgər söz qılıncım,
Didin məni didim-didim.

        «Qabaqdakı bir körpəni», «neçə səni», «neçə məni» xilas etmək üçün, hətta tank altına atılmağa belə hazır olan vətəndaş şairin hissləri başadüşüləndir. Zamanın imtahana çəkdiyi indiki çətin sınaq dövründə biz yurdumuzun zəngin mübarizə və qəhrəmanlıq tarixini vərəqləməliyik. Babalarımız Vətəni alınmaz qalaya çevirmiş, bu torpaqda düşmənin at oynatmasına heç zaman imkan verməmişlər. Məkrlə, hiylə ilə torpaqlarımıza soxulan düşmən qanına qəltan edilmiş, başqalarına da görk olsun deyə onların görən gözləri çıxarılmış, silah tutan əlləri kəsilmişdir. Babək, Ş.I.Xətayi, Qaçaq Nəbi bu yurdun qəhrəmanlıq tarixini yazmış, şərəf salnaməsini yaratmışlar. Belə şərəfli keçmişi olan xalq indi də «ölümü ilə qalımını ayırd etməlidir». Seçim etmək, varlığımızı qəti şəkildə təsdiqləmək zamanıdır. Ayağa qalxmalı, itkilərimizin yerini doldurmalı, özümüzünkü olanları özümüzə qaytarmalı, Azərbaycanın bütövlüyünü təmin etməliyik. Bu bizim Vətəndaş missiyamız, gələcək qarşısında borcumuzdur. Yaşamaq istəyiriksə, ilk növbədə torpağı qorumalı, Vətəni yaşatmalıyıq."
        Xain qonşularımız ermənilərin 1988-ci ildə başladıqları elan olunmamış müharibədə Azərbaycan təkləndi, ermənilər rus ordusunun, digər xarici qüvvələrin dəstəyi sayəsində Dağlıq Qarabağı və ona bitişik 7 rayonu zəbt etdilər. Hazırda torpaqlarımızın 20 faizi düşmən tapdağı altındadır. Müharibə 20 min azərbaycanlının həyatına son qoymuşdur. Döyüşlərdə 100 min soydaşımız yaralanmış, 50 min nəfər müxtəlif dərəcədə bədən xəsarəti alaraq əlil olmuşdur.
        Müharibənin respublikamıza vurduğu ziyanın, dağıntıların miqyası ölçüyəgəlməzdir. Hərbi təcavüz ölkəmizin 17 min kvadrat kilometr məhsuldar torpaqlarının işğalının, 900 yaşayış məntəqəsinin, 7 min sənaye və kənd təsərrüfatı obyektinin, 700 təhsil, 665 səhiyyə ocağının, 800 kilometr avtomobil yollarının dağılmasına səbəb olmuşdur.
        Müharibədən mədəni irsimiz daha artıq dərəcədə ziyan çəkmişdir. Ermənilər işğal altında qalan ərazilərdəki 22 muzeyi, 4 rəsm qalereyasını, 9 sarayı qarət etmiş və dağıtmışlar. Tarixi əhəmiyyət daşıyan 40 min muzey eksponatı və sərvəti talan olunmuş, 44 məbəd və 9 məscid təhqirə məruz qalmışdır. Dağıdılmış 927 kitabxanada 4,6 milyon kitab və nadir əlyazma məhv edilib... Bu siyahı çox uzundur. Dağıntıya məruz qalan, yandırılan sərvətlər tək Azərbaycanın deyil, bütün bəşər sivilizasiyasının misilsiz mədəniyyət nümunələri idi. Təxmini hesablamalara görə, müharibədə Azərbaycana 60 milyard ABŞ dolları həcmində ziyan dəymişdir. Xalqımızın məruz qaldığı mənəvi-psixoloji zərbə isə daha ağır olmuşdur.
        Alınan məlumatlara görə, hazırda ermənilər işğal altındakı ərazilərimizdə təbiətə vəhşicəsinə ziyan vururlar, meşələrdəki qiymətli ağaclar kütləvi surətdə doğranaraq Ermənistana daşınır, torpaqlarımızda gizli şəkildə narkotik bitkilər əkilib becərilir, terrorçu dəstələr hazırlanır.
        Düşmən Azərbaycana məqsədli şəkildə vurduğu bu ziyanın əvəzini mütləq alacaq, Qarabağ torpağı düşmən tapdağı altında qalmayacaq! Bu nida hər bir azərbaycanlının qəlbinin sədasıdır. Məlumdur ki, hazırda münaqişənin sülh yolu ilə nizamlanması üçün danışıqlar aparılır. Bu danışıqlarda Amerika Birləşmiş Ştatlan, Fransa, Rusiya kimi iri dövlətlər və nüfuzlu beynəlxalq təşkilatlar iştirak edirlər. Birləşmiş Millətlər Təşkilatının Təhlükəsizlik Şurası 1993-cü ildə ermənilərin zorla zəbt etdikləri torpaqların qeyd-şərtsiz geri qaytarılması barədə 4 qətnamə qəbul etmişdir. Azərbaycan dövləti torpaqlarımızda yenidən müharibə başlamasını, qan tökülməsini istəmir, çalışır ki, sülh danışıqları nəticə versin. Danışıqlarda Azərbaycanın nümayiş etdirdiyi mövqe haqq-ədalət mövqeyidir. Biz heç bir ölkəyə qarşı ərazi iddiası irəli sürmürük, eyni zamanda öz torpaqlarımızın bir qarışının da düşmən tapdağında qalmasına imkan verməyəcəyik.
        Lakin ermənilər hər vəchlə sülh danışıqlarını yubatmağa çalışır, BMTnin çıxartdığı qətnamələri yerinə yetirməkdən yayınırlar. Ermənilərin tutduqları belə qeyri-ciddi mövqenin sonu yoxdur. Sülh danışıqları baş tutmayacağı təqdirdə xalqımız bir nəfər kimi ayağa qalxıb torpaqlarımızı mənfur düşməndən azad etməyə hazırdır. Indi bizim düşməni torpaqlarımızdan vurub atmağa qadir olan ordumuz formalaşıb. Ölkəmizin iqtisadi qüdrəti artdıqca ordumuz da güclənir. Dövlət büdcəsindən ordunun ehtiyacları üçün ayrılan vəsaitin həcmi ildən-ilə artır ki, bu da Azərbaycanın silahlı qüvvələrinin maddi-texniki təminatının daha da möhkəmlənməsi, kadr hazırlığının daha da yaxşılaşması deməkdir.
        Nizami ordumuzun möhkəmlənməsi, beynəlxalq miqyasda Azərbaycanın haqq mövqeyinin dəstəklənməsi, insanlarda düşmənə nifrətin artması, yekdil əhvali-ruhiyyənin yaranması onu deməyə əsas verir ki, Qarabağ torpağı düşmən əsarətindən azad ediləcək. Ordumuzun, xalqımızın düşmən üzərində zəfər yürüşünə çıxacağı, üçrəngli bayrağımızı Qarabağ torpağına sancacağı günə az qalıb. O gün mütləq gələcək!"
        Elmin insan həyatında, cəmiyyətin inkişafında rolu barədə çox deyilib, çox yazılıb. İslam dünyasının böyük simalarından olan Həzrəti Əlinin ölüm ayağında oğlu Həzrəti Həsənə verdiyi birinci nəsihət belə idi: «Zənginliyin ən böyüyü ağıldır». Həqiqətən də, elm öyrənib ağıl, zəka sahibi olan insanın zənginliyini heç nə ilə müqayisə etmək mümkün deyil. Elmli insan cəsarətli olur, həyatın enişli-yoxuşlu yollarında büdrəmir, qarşısına çıxan çətinlikləri asanlıqla dəf edir. Elmin gücü ilə istənilən bağlı qapıya açar tapmaq mümkündür.
        Elm xəzinəsi ucu-bucağı görünməyən bir ümmana bənzəyir. Bu ümmanda çoxlu sirlər yatır. Lakin elm dəryasının sirlərinə yiyələnmək heç də asan deyil. Bundan ötrü gərək səbir, möhkəm iradə, dözüm nümayiş etdirəsən. Bu mənada böyük Nizaminin aforizmə çevrilmiş yuxarıdakı misralarında dərin hikmət var. Mütəfəkkir şair bu misralarla insanlara elm dəryasına cəsarətlə baş vurmağı, elmin incəliklərinə mükəmməl yiyələnməyi və seçdiyi, taleyini bağladığı sənətin kamil bilicisi olmağı tövsiyə edir. Ümumiyyətlə, N.Gəncəvinin yaradıcılığında elm çox yüksək dəyərləndirilir. Şair həyatda gücü, qüvvəti ancaq elmdə görür və alimin rütbəsini ən uca rütbə sanır.
  Qüvvət elmdədir, başqa cür heç kəs
Heç kəsə üstünlük eyləyə bilməz!
Hər uca rütbədən biliniz, fəqət
Alimin rütbəsi ucadır əlbət!

        Dünyanın mənzərəsini dəyişən elmi kəşflər böyük Nizaminin hələ XII əsrdə söylədiyi fikirlərin bir növ təsdiqinə çevrilmişdir. Bir zamanlar uçan xalçaların üstündə dünyanı xəyali səyahətə çıxan insanlar indi Yer kürəsinin uzaq nöqtələri arasındakı məsafəni müasir təyyarələrin vasitəsi ilə cəmi bir neçə saata qət edirlər. Vaxtilə nağıllarda dünyanı «işıqlı» və «qaranlıq» deyə iki qismə bölən, qəhrəmanları yeraltı şəhərlərə «aparan» insanlar indi hətta, dənizin dibindən ölkələri birləşdirən tunellər çəkməyə müvəffəq olmuşlar. Təkcə XX əsrdə çoxlu sayda nadir kəşflər edilmişdir. Ağılın təntənəsi adlandırılan XX əsrdə kosmosa yol açılmış, Yerin süni peykləri yaradılmış, uzaq məsafələrdən idarə olunan qurğular, mobil telefonlar kəşf edilmişdir. Evlərimizin çağrılmamış qonağına çevrilən «mavi qutu»nun düyməsini basan kimi göstərib danışması çox qəribə deyilmi? Bütün dünyanı «böyük kəndə» çevirib eyni bir şəbəkədə birləşdirən internet isə ən son yeniliklərdəndir...
        Bu siyahını uzatmaq da mümkündür. Lakin əsas sual başqadır: bütün bunlar, necə baş verir? Dünya hansı möcüzənin təsiri ilə deyişir? Xeyir, bütün bunlar möcüzə deyil və hansısa «sehirli çubuğ»un sayəsində baş vermir. Alimlər sadaladığımız və sadalamadığımız digər nəhəng kəşflərə məhz elmin qüdrəti sayəsində nail olmuşlar. Elm yolu - həqiqəti aşkarlamaq yoludur. Aqillərdən biri ona ünvanlanan «Elmdə nə axtarırsan?» sualını eləbelə də cavablandırmışdır. Mən həqiqət axtarıram. Beləliklə, ta qədimdən zəka sahibləri elmin incəliklərinə yiyələnməklə neçə-neçə həqiqəti üzə çıxarmış və insanların həyatını yüngülləşdirmişlər.
        İndi bəzən adama elə gəlir ki, artıq bizi əhatə edən aləmin bütün sirləri mənimsənilib, bundan sonra daha heç bir kəşf edilməyəcək. Lakin bu yalnız ilk baxışda belədir. Əslində isə hələ dünyanın açılmamış düyünləri çoxdur. Elm, zəka sahibləri insanları narahat edən bir sıra suallara cavab tapmağa çalışırlar. Məsələn, zəlzələlər, qasırğalar, daşqınlar, kəskin iqlim dəyişiklikləri bu gün də bəşəriyyət üçün böyük təhlükə olaraq qalmaqdadır. Şübhə yoxdur ki, elm inkişaf etdikcə, bu kimi suallara da cavab tapacaqdır. Buna görə də bütün dünya ölkələri, beynəlxalq təşkilatlar elmin inkişafı qayğısına qalırlar. Heç təsadüfi deyildir ki, ilk illərini yaşadığımız XXI əsr YUNESKO tərəfindən «Təhsil əsri» elan edilmişdir. Deməli, dünya üzrə insanlar yeni əsrdə elmi biliklərə yiyələnməyə daha artıq səy göstərəcəklər."
"        Tarix boyunca Qarabağ Azərbaycanın ayrılmaz tərkib hissəsi olmuşdur. O Azərbaycanın sələfi Albaniyanın tərkibində yerləşmişdir. Bu səxavətli və qədim torpaqda insanlar mehribancasına yaşamış və çalışmışlar. Qarabağ çiçəklənən ölkə kimi dünyaya çoxlu məşhur ad bəxş etmişdir. Şuşa şəhəri bir çox məşhur bəstəkarların - Üzeyir Hacıbəyovun, Müslüm Maqomayevin və həmçinin, şairə Natavanın vətənidir. Dağlıq Qarabağ vilayətində qırxdan artıq milliyyət yaşamışdır. Sovet hakimiyyətinin qurulması dövründə Zaqafqaziyada ermənilər Azərbaycanın qədim ərazilərinin bir hissəsini qəsb etməyə və Ermənistana birləşdirməyə nail oldular. Bundan sonra ermənilər Dağlıq Qarabağı da Ermənistana birləşdirməyi öz qarşılarına məqsəd qoydular və onlar Azərbaycan xalqına qarşı hücuma başladılar. Vətənin müdafiəsinə döyüş meydanlarında canını fəda etməyə hazır olan minlərlə gənc vətənpərvər qalxdı. Onlardan bir çoxu qəhrəmancasına vuruşdular və şəhid oldular. Vətən onların adını heç vaxt unutmaz. Hal-hazırda bizim vətənpərvər hərbçilər öz vətənlərinin keşiyində durublar. Xalq inanır ki, Qarabağ torpaqları bir gün işğaldan azad ediləcəkdir. Bəli bu arzu gerçəkləşəcəkdir. insanlar əmin-amanlıq və xoşbəxt həyat arzulayırlar. Analar öz oğullarını, bacılar qardaşlarını və xanımlar həyat yoldaşlarını itirdilər. Böyük Vətən müharibəsi illərində hamı ümumi düşmənə qarşı - faşistlərə qarşı mübarizə aparırdı. Bu gün torpaq vətəndaş müharibəsindən inildəyir. Analar və qadınlar ağlayırlar. Ata və oğulun qəbri yanaşıdır.
        Qoy bütün dünyada müharibə olmasın! Qoy Qarabağda müharibə olmasın. Qoy yer üzündə sakit səma və parlaq şəfəqli günəş olsun və onun parlaq şüaları Qarabağ torpaqlarına saçsın. Biz isə dövlətimizin ərazi bütövlüyünün bərpasına çalışmalıyıq. Ədalət mütləq qələbə çalacaq. Bu məqsədə nail olmaq üçün mütləq azadlığın böyük gücünü, güclü hərbi hazırlığı, ən başlıcası isə gələcəyə inamı, sözün və əməlin vəhdətini yaratmaq lazımdır. Nə vaxtsa biz bu böyük sevinci görəcəyik, o günü səbirsizliklə gözləyirik."
"        Qarabağ - gözəlliklər diyarı: Şuşa, Ağdam, Laçın.... Gözəl, gömgöy şəhərlər, saf hava, bulaq suyu, quşların səsi.... Bura bol məhsullu, dadlı meyvələri olan zəngin torpaqdır. ö z gözəlliyinə görə Qarabağ, isveçrənin dağlıq massivlərindən heç də geri qalmır.
        İndi isə Qarabağ tapdanmış, yandırılmış və düşmən tapdağı altında inildəyən bir torpaqdır. 1988-ci ildə elan edilməmiş müharibə başlandı. Ermənilər Qarabağı əsrlərdən bəri özlərininki hesab edərək onu geri qaytarmağa çalışırdılar. Amma bu həqiqət deyil, Qarabağ Azərbaycanın ayrılmaz hissəsidir. Onu Azərbaycan xalqından almaq olarmı? Ermənilər torpaqlarımızın 20%-ni işğal etdilər. Şuşa, Ağdam, Laçın, Xocalı, Kəlbəcər... tamamilə məhv edilmişdir. Düşmən yerli əhalini öz ata-baba yurdundan didərgin salmışdır. Gülləbaran, kütləvi qətllər, son olaraq işğal və qaçqınlar. Bir milyondan artıq olan qaçqınlarımız ən sadə məişət şəraiti olmayan çadırlarda yaşayırlar.
        Vətənin ən qəhrəman oğul və qızları Qarabağın müdafiəsinə qalxmışdılar. Minlərlə insan döyüşlərdə həlak olmuşdur. Müharibə qəddar, amansız və dəhşətli idi. Hər gün kiminsə oğlu ya da ki, qızı itirdi, kimsə itkin düşür, kimsə yetim qalırdı.
"        Yayda mən valideyinlərimlə birgə meşədə istirahət edirdim. Biz istirahət bazasında məskunlaşmışdıq. Bizim sakin olduğumuz ev şam ağaclarının arasında yerləşirdi və evin pəncərələri ağacların budaqlarına açılırdı. Səhər mən yuxudan durarkən şam ağacından şam ağacına tullanan dələləri gördüm. Onlar ac olduqda ağaclardan yerə düşürdülər.
        Hər dəfə biz meşənin dərinliklərinə göbələk və giləmeyvə yığmağa yollandıqda quşlar həyəcanlı şəkildə qışqırışırdılar və bu səs-küyün əkssədası küknar ağaclarının təpələri ilə zəncirvari formada uzaqlara doğru ötürülürdü. Mən belə güman etdim ki, bizim yaxınlığımızdakı quşlar uzaqdakı quşları insanların yaxınlaşması barədə xəbərdarlıq edirlər. Onlar həyəcan təbili çalırlar. Atamla anam mənim mülahizəmi təsdiq etdilər. Atam dedi ki, insanlar çox vaxt öz məsuliyyətsizliklərindən meşədə yanğınlar törədir və ya quş yuvalarını dağıdırlar, buna görə də meşə sakinləri insanlardan qorxurlar.
        Bu cür şeyləri edən insanların hərəkətləri mənə çox ağır gəldi və toxundu, lakin quşların bu cür narahat hərəkətlərini gördüyümə çox şad oldum. Gələcəkdə mən çalışacağam ki, onları qorxuzmayım və narahat etməyim. Axı, təbiəti dağıtmadan da onu seyr etmək olar!"
"        Qəzetlər xəbərləri təqdim edən və dərc edən bir nəşrdir. Qəzetlər ictimai fikrin formalaşmasında və baş verən hadisələr barəsində insanların məlumatlandırılmasında mühüm rol oynayır.
        İlk qəzetlər əllə yazılmış vərəqələrdən ibarət idi və onları ictimai yerlərdən asırdılar. Ən birinci gündəlik vərəq «Günün hadisələri» idi və o Romada b.e.ə. 59-cu ildə nəşr olunmağa başlandı. İlk çap nəşri Çin dərci «Dibao» («Ti-pao») olmuşdur və o VIII əsrdə dərc edilmişdir. Bu nəşr müəyyən ölçülü taxta lövhələrdən hazırlanırdı. Avropada müntəzəm nəşr edilən ilk qəzet «Avista Relation» və yaxud «Zaytunq» qəzeti idi. Bu nəşr Almaniyada 1609-cu ildən dərc edilməyə başlandı.
        Qəzetlər digər kütləvi informasiya vasitələri - jurnal, televiziya və radio ilə müqayisədə müəyyən üstünlüklərə malikdir. Qəzet daha çox məlumatı və daha müfəssəl şəkildə işıqlandıra bilər, radio və televiziyada gedən xəbərlər isə xülasə xarakteri daşıyır. Jurnallar əsasən ötən həftədə ölkədə və xaricdə baş vermiş mühüm hadisələrin işıqlandırılması və şərhi ilə məşğul olurlar. Qəzetlər, həmçinin yerli xəbərlərin işıqlandırılması yönümündə çalışır, bundan əlavə, informasiyanı jurnala nisbətən daha operativ sürətdə təqdim edir və şərh verir.
        Qəzetlər, əsasən, gündəlik və həftəlik olur. Gündəlik qəzetlər ümumdünya, milli və yerli xəbərləri dərc edirlər. Gündəlik qəzetlərin çoxu səhər qəzetləridir, digərləri axşam qəzetləridir. Gündəlik qəzetlərin həftə sonu buraxılışları həcmcə adətən, adi qəzetlərdən böyük olur. Bu qəzetlərin tərtibatında xüsusi bölmələr nəzərdə tutulur: iqtisadiyyat, əyləncə, maliyyə, səyahət, bazar günü əlavəsi, verilişlərin proqramı və rəngli komikslər.
"        Xoşbəxtlik gələndə zərif yel kimi gəlir, gəlişi də çox bilinmir. Bədbəxtlik isə tufan tək gəlir, uçura-uçura, dağıda-dağıda gəlir. Özü də bədbəxtliyi heç kəs öz xoşuna seçmir, o, özü gəlib bizi tapır. Xalqımızın başına açılan oyunlar kimi, qanlı 20 Yanvar kimi.
        20 Yanvar Azərbaycan vətəndaşının yaddaşına müstəqilliyin qazanılması uğrunda mübarizənin zirvəsi kimi əbədi olaraq həkk olunmuş bir tarixdir. Məhz bu tarixdə 1988-ci ildən başlamış xalq hərəkatı özünün kulminasiya nöqtəsinə çatdı və Azərbaycanın yüzlərlə qəhrəman oğulları bu yolda, azadlıq və müstəqillik uğrunda şəhid olaraq gələcək nəsillərə istiqlaliyyət və azadlıq bəxş etdilər. Bəli, 20 Yanvar gecəsində minlərlə Azərbaycan övladını meydanlara, silahlı rus qəsbkarlarının qarşısına çıxaran, qəlblərində gəzdikləri doğma torpağın bütövlüyünü, toxunulmazlığını, azadlığını qorumaq hissidir. Sonrakı bütün tarix boyu 20 Yanvar şəhidləri yaddaşlarda qalacaq və əbədi yaşayacaqdır.
        20 Yanvar faciəsi bizə müqəddəs bir and yeri bəxş etdi. Doğma Bakımız Dağüstü park kimi tanınan ünvanı möhtəşəm bir məzara çevrildi və ilk şəhidlərini qəbul edərək Şəhidlər xiyabanına döndü. Bu müqəddəs yer bugünkü azadlığımız, müstəqilliyimiz uğrunda canlarını qurban verənlərin ziyarətgah yerinə çevrildi.
  Gəlir məzar üstə ixtiyar, cavan,
Qalır bu ağrılar yaddaşlarında.
Şəhid olanların faciəsini
Onlar aparırlar göz yaşlarında.

        Hər il 20 Yanvar faciəsinin tarixi ildönümündə Şəhidlər xiyabanı sanki gül yağışına qərq olur. Uşaqlardan böyüyədək bütün Azərbaycan xalqı həmin gün Şəhidlər xiyabanını cəmi müsəlmanların əbədi məbədgahına çevrilən Məkkə və Mədinə kimi ziyarət edir.
        Bəli, bu gün də Azərbaycan şəhidlik zirvəsinə ucalan oğul və qızlarını hədsiz ehtiramla yad edir və daim yad edəcəkdir. İndi hər bir azərbaycanlı lazım gələn anda 20 Yanvar şəhidlərinin getdiyi şərəfli yolu təkrarlamağa hazırdır. Müstəqil dövlətimizin və dövlətçiliyimizin qarantı da məhz milli qürurunu, vətəndaşlıq qeyrətini hər şeydən üstün tutan belə oğulların varlığıdır.
        Müdrik dövlət başçısı Heydər Əliyevin hakimiyyətə gəlişindən sonra 20 Yanvar hadisələrinə dolğun siyasi qiymət verilməsi, bu inamı və əqidəni daha da möhkəmləndirmişdir. Yüksək vətəndaşlıq nümunəsi göstərərək həlak olmuş şəxslərə dövlət başçısı tərəfindən «20 Yanvar şəhidi» fəxri adının verilməsi o günü bir daha gələcək nəsillərin yaddaşına həkk etdirdi.
        Azərbaycan xalqı 20 Yanvar şəhidlərini heç zaman unutmayacaq, əbədi xatirə kimi həmişə yad edəcəkdir. Onların xatirəsi bizim üçün əbədi və müqəddəsdir!
  Günəş qürub edib, ömür sönüb,
Bu yerdə əbədi bir məşəl yanır.
insan dəstələri axıb buraya
Şəhid olanları bu yerdə anır!"
"Azərbaycan! Elim, obam, məskənim
Könlüm bu torpağın sorağındadır.
Əsl qəhrəmanlar, əsl igidlər
Doğma Azərbaycan torpağındadır.

        Həqiqətən də, Azərbaycan mərd oğul və qızları ilə fəxr edib öyünə bilər. Çünki Azərbaycanda hər cür qəhrəmanlıq göstərməyə qadir olan oğullar var. Hər bir vətəndaşın qanı coşmalı, sanki öz içindən hayqırmalıdır. Biz torpaqlarımızı düşmən tapdağından təmizləməli, azad etməliyik. Körpədən böyüyə kimi hamı müsəlləh əsgər kimi dayanmalıdır.
        Biz haqlı olduğumuzu bütün dünyaya sübut etdik. Biz heç vaxt işğalçı mövqedə dayanmamışıq və heç vaxtda belə niyyətimiz olmayıb. Buna görə də biz torpaqiarımızı sülh yolu ilə azad etməyə çalışırıq. Əgər buna nail olmasaq hərb yolu ilə torpaqlarımızı canımızla, qanımızla azad etməyə hazırıq.
        Bizim hər birimizin ürəyində qələbə arzusu, işğal olunmuş doğma Qarabağımızın azad edilməsi arzusu vardır.
        Əliyar, Aslan, Etibar, Nazim, Mehti, Mübariz, Fərid, Əli kimi Milii qəhrəmanlarımızın davamçıları olan oğullarımız var.
        Mən inanıram ki, qüdrətinə güvəndiyimiz, cəsarət və hünərinə bel bağladığımız igid vətən övladlan xalqımızı bu bəladan xilas edəcək, bizi həsrətini çəkdiyimiz Qarabağımıza qovuşduracaqdır.
  Könlüm keçir Qarabağdan
Gah o dağdan, gah bu dağdan.
Axşamüstü qoy uzaqdan
Havalansın Xanın səsi,
Qarabağın şikəstəsi."
"Yox Vaqifin səsi, ünü,
Qara geydi toy-düyünü,
Xarı bülbülün yas günü
Məni göy otlar ağlasın.
Zirvələrin buzu, qarı,
Axıb gəlir mənə sarı.
Çıxıb Şuşadan yuxarı
Məni boz qurdlar ağlasın.

        Qarabağ! Azərbaycanımın dilbər guşəsi, musiqi beşiyi. Üzeyir, Cabbar, Xan vətəni, istedadlar diyarı!
        Bu səfalı torpaq xalqına Bülbül, Müslüm Maqomayev, Fikrət Əmirov, Xan Şuşinski, Sara Qədimova, Tükəzban Ismayılova, Qədir Rüstəmov kimi ustad sənətkarlar, şairə Nətavan vermişdir. Qarabağda dünyaya gələn hər kəsin mayası ana südü kimi musiqidən yoğrulmuşdur.

Keçmə şeirindən, musiqisindən,
Könlümün sevgisi bu oylaqdadır.
Qarabağda uşağı da vursan əgər sən.
Bil ki, «muğamat» üstə ağlayaçaqdır.

        Qarabağın təbiəti də bir musiqidir, ahəng tutub gözəlliyə meydan oxuyub, füsunkarlığı ilə ürəkləri fəth edir.
        Əsrlər boyu Qarabağ Azərbaycanın ayrılmaz tərkib hissəsi olmuşdur. Bu gözəl və qədim torpaqda insanlar mehribancasına yaşamış, qurub yaratmışlar. Dağlıq Qarabağ Vilayətində qırxdan artıq millət yaşamışdır. Bəlkə də bizim zəifliyimiz bu olmuşdur. Qoynumuzda ilan bəsləmiş, erməni adlanan o mənfur insanlara qucağımızda yer açmışıq. Sovet hakimiyyətinin qurulduğu zamanlarda Zaqafqaziyada ermənilər Azərbaycanın qədim ərazilərinin bir hissəsini qəsb etməyə Ermənistana birləşdirməyə nail oldular. Dişi şirəyə batan millətçi ermənilər bundan sonra Dağlıq Qarabağı da Ermənistana birləşdirməyi qarşılarına məqsəd qoyaraq Azərbaycan xalqına qarşı hücuma başladılar.
        Elə o andan da Qarabağımızın qara günləri başladı. Qeyrətli Vətən oğulları bu savaşda canlarından keçərək Vətəni müdafiəyə qalxdılar. Çoxlu qəhrəman oğul və qızlarımızı şəhid verdik və təəssüf ki, hələ də verməkdəyik:
  Mənim könlüm ağlayır ağlayanla birlikdə,
70 illik yaşını silə bilmir Qarabağ,
Qarabağda qan var, qan, ağlayır Azərbaycan,
Qarabağda qanlar bağlayıb Azərbaycan.
Qanlar qarı əritdi, çağlayır Azərbaycan.
Vəhşət bu, vəhşət, dünya, don bir bizə bax artıq!
Ya Qarabağ, ya ölüm, başqa yol yox artıq!

        Bu gün ürəyimiz, qəlbimiz Qarabağ həsrəti ilə tutuşub-yanır. Qarabağımız darda, düşmən əlindədir. Düşmən tapdağında olan bu diyar bizi köməyə, intiqama səsləyir. Şükürlər olsun ki, bizim hələ qələbəyə olan inamımız itməmişdir. Bu gün gənclərimizdə, ordu və xalqımızda qəhrəmanlıq eşqi, cəsarət və igidlik ruhu hakimdir. Bu gün həm qürur, həm də təəssüf hissi ilə qeyd etməliyik ki, vətən uğrunda canından keçib son nəfərinə kimi vuruşan, vətən bayrağını göylərə qaldıran Mübarizlərimiz, Fəridlərimiz, Samirlərimiz, Əhmədlərimiz, ilqarlarımız saysız-hesabsızdır. Onların şəhidliyi qəlbimizi həm qürurlandırır, həm də bizi dərdə-qəmə qərq edir.
        Hazırda bizim vətənpərvər hərbiçilər vətənimizin keşiyində qeyrət və dəyanətlə durub. Bütün bunlar ümid verir ki, işğalda olan Qarabağımız tezliklə işğaldan azad ediləcək, bu torpaqda sülh, əmin-amanlıq bərpa ediləcək. Analar oğullarını, bacı qardaşlarını, xanımlar həyat yoldaşlarını müharibədə itirməyəcəklər. O gün uzaqda deyildir. Bunun üçün böyüməkdə olan yeni nəslin vətənpərvərlik ruhunda tərbiyə olunması, onlara vətən əxlaqı, vətənə sevgi və məhəbbət, xalqımızın keçmişinə, bu gününə, gələcəyinə sədaqət, onun maddi, mədəni, mənəvi sərvətlərinin mənimsədilməsi hər bir Azərbaycan vətəndaşının mənəvi borcudur:
  Vətəni sevməyən insan olmaz

        Vicdanlı, namuslu, vətəninə, elinə bağlı, onun bütün dəyərlərini özündən yüksəkdə tutan sağlam vətəndaş tərbiyə etmək hər bir şəxsin vəzifə borcu olmalıdır. Mənəvi dəyərlərimizin təbliğ və təşkilində Cənab Prezidentimizin apardığı siyasət gözəl nümunədir. Bu gün Vətən torpaqlarının keşiyində duran, qəhrəmanlıq göstərərək həlak olan gənclərimiz dövlətimiz tərəfindən layiqincə qiymətləndirilir. Onlara fəxri adlar verilir. Bu mübariz oğullar xalqımızın tarixi, mənəvi dəyərlərinə çevrilir, yaddaşlara həkk olunurlar.
        Heç vaxt Yer üzərində müharibə olmasın! Qoy Qarabağda müharibə bitsin. Bütün yer üzündə sakit səma bərqərar olsun! Bütün Yer üzünə doğan Günəş Qarabağımı zəfər şəfəqlərinə bürüsün! O gün lap yaxındadır. Biz dövlətimizin ərazi bütövlüyü uğrunda mübarizə aparırıq. Ədalət gec də olsa mütləq qələbə çalacaq.
        Əminəm ki, qeyrətinə güvənib, cəsarət və hünərinə bel bağladığımız mərd, igid Vətən oğullarımız xalqımızı düçar olduğu bu Qarabağ dərdindən xilas edəcək. Illərlə həsrətilə alışıb yandığımız, ayrılmaz parçamız olan bu qədim, ulu torpağa qovuşduracaqdır.
  Bax, o zaman
Könlüm keçir Qarabağdan.
Gaho dağdan, gah bu dağdan
Axşamüstü qoy uzaqdan
Havalansın Xanın səsi
Qarabağın şikəstəsi!

        Zənguləsini bütün Azərbaycan Qarabağda vuracaqdır."
"        Qarabağ! Bu ad necə də gözəl səslənir, necə də musiqili və ahəngdardır. Elə bil «Cəngi» də, «Koroğlunun uvertürası» da Qarabağ notu əsasında bəstələnib.
        Qarabağ - sevimli Üzeyirimizin qədəm açıb yeridiyi torpaq, yurdumuzun dilbər guşəsidir.
        Şuşa - qəsbkar şahların başını bədənındən ayıran, onlarca fatehi atından düşürən tarixi şəhər, gözəl məkandır.
        Topxana - Şahdağımız, Qoşqarımız, göylərə baş çəkən Göyəzənimiz, Vaqif yadigarı olan cənnət diyarımızdır.
        Hələ Kəlbəcər, istisu, Turşsu, İsa bulağı...
        Azərbaycan dünyanın cənnət diyarı, şah ərazisidir. Bu şahın tacı isə Qarabağdır. Tacı isə başda gəzdirərlər. ində bu tacın yeri başımız yox, ürəyimizdir, qəlbimizdir.
        Vətənimizin dilbər guşəsi, bir zamanlar dillər əzbəri olan Qarabağ torpağı indi düşmən tapdağı altındadır. Odu-ocağı yağmalanmış, torpağı talanmış bu elin həsrəti hamımızın, xüsusən də öz elindən didərgin düşmüş qacqınlarımızın qəlbini göynədir. Vaxtilə musiqi festivalları keçirilən, çalçağırdan qulaq tutulan, indi isə gülü-çiçəyi qan ağlayan Cıdır düzünün də gözü nəmli, sinəsi dağlıdır. Azərbaycanın üzük qaşı, konservatoriyanın beşiyi sayılan Şuşa indi haraydadır:
  Sinəmə dağ oldu - gülüzlü Şuşa,
Şuşasız bu dünya laləzar deyil,
Şuşasız bu ölkə yoxdur - var deyil.

        Bu gün biz «Qarabağ bizimdir!» deyib özümüzə təsəlli versək də, əslində bilirik ki, Qarabağ bizim yox, düşmənlərin əlindədir və onu qaytarmaq üçün sülh danışıqlarından daha çox, vətənpərvərlik hissi, mübarizə əzmi, qələbə ruhu lazımdır. Ana vətən, sinəsi dağlı Qarabağ bizi intiqama çağırır. Qarabağımız dardadır, bizi səsləyir, bizi gözləyir, bizdən kömək diləyir. Bu torpaq yad əlləri, yad nəfəsləri, yad dilləri qəbul edə bilmir. Bu torpaq indi doğma dildən çıxan bircə «Vətən» kəlməsinə həsrətdir. Biz də bu ulu torpağın həsrətindəyik. Biz bu torpağı düşmən tapdağı altında qoya bilmərik.
        Bizim hər birimizin ən böyük arzusu qələbədir, işğal olunmuş torpaqlarımızın, doğma Qarabağımızın geri qaytarılması, azad olunmasıdır. Mən inanıram ki, həmin şad günü həsrətlə gözləyən, qələbə sevincini yaşamaq istəyən arzularımız gerçəkləşərək, Qarabağ həsrətimizə son qoyulacaq.
  Keçmə şeirindən, musiqisindən,
Könlümün sevgisi bu oylaqdadır.
Sevinməyə haqqım yoxdur dünyada
Çünki Qarabağım dar ayaqdadır."
"        Elm həqiqəti öyrənir, həyatın qanunauyğunluqlarını, təbiətin sirlərini birbirinin ardınca kəşf edir. Elmlə məşğul olmaq, hər şeydən əvvəl, həqiqəti axtarmaq deməkdir, həqiqəti axtarmaq isə gözəlliyin sorağında gəzmək, onu kəşf etmək deməkdir. Çünki həqiqət gözəllikdən, gözəllik isə həqiqətdən ayrı deyildir. Gözəllik duyğusu varlığın inikası, mövcud həqiqətin idrakıdır. Insan bütün varlığı ilə gözəlliyə can atır və deməli, həqiqi gözəlliyi duymaq, dərk etmək üçün elm öyrənmək vacibdir.
        Elm həm də dünyagörüşdür, insanı yüksəldən mənəvi ucalıqdır. Insan yalnız elmi, bacarığı ilə başqalarından fərqlənə, onlara nisbətən üstün mövqeyə malik ola bilər.
        Hələ XII əsrdə dahi şairimiz Nizami Gəncəvi elmin insan həyatındakı əhəmiyyətini, onun yaradıcı rolunu düzgün qiymətləndirmiş, öz əsərlərində bir sıra elmi məsələlərə toxunmuşdur. Şairin fikrincə, adamlar elmin gücü ilə qələbə çalıb müvəffəqiyyət qazana bilərlər. Nizami elmə, elm adamına olan müsbət münasibətini öz qəhrəmanı Isgəndərin dili ilə belə verir:
  O böyük, ağıllı, ayıq hökmdar,
Öz şahlıq taxtında tutarkən qərar,
Əmr etdi, verildi belə bir fərman:
«Alimdir gözümdə ən əziz insan.
Elmlə, hünərlə! Başqa cür heç kəs,
Heç kəsə üstünlük eyləyə bilməz».

        Elm elə bir xəzinədir ki, nə qədər sərf etsən, bir o qədər artır.
        Elm öz sahibinə böyük zinətdir.
        Elmsiz adam meyvəsiz ağac kimidir.
        Müasir dövrümüz yüksək texnika dövrü, yüksək sivilizasiya dövrüdür. Bu dövrdə yüksək elmi səviyyə, dərin bilik tələb olunur. Elm və bilik isə yalnız oxumaqla, öyrənməklə əldə edilir.
"        Qədim və ən şanlı tarixi olan Odlar yurdu Azərbaycan öz təbii və mənəvi sərvətləri ilə həmişə zəngin və səxavətli olmuşdur. Onun bitibtükənməyən qara qızılı, kəhrəba buğdası, dadlı-ləzzətli meyvələri, sərin, səfalı yaylaqları hamını heyrətə gətirmişdir. Neçə-neçə xalqın görkəmli elm və sənət xadimləri yurdumuzu qarış-qarış gəzmiş, bu möcüzələr aləminin gözəlliklərinə vurğun kəsilərək, əsrlər boyu onu ürək və ilhamla tərənnüm etmişlər.
        Bəli, təbiət öz bolluğunu və səxavətini heç vaxt bu torpaqdan əsirgəməmişdir. Bu torpağın insanları da dost ürəkli, qonaqpərvərdirlər. Onlar son fikirlərini də dostla bölməyə, özləri çətinə düşsələr də, başqasını çətinlikdən qurtarmağa hazırdırlar. Amma nə edəsən ki, təbiətin səxavəti, yurdumuzun sərvəti, eləcə də xalqımızın kin-küdurətsiz saf qəlbi həmişə başımıza bəla olmuş, çox vaxt dost dediyimiz kəslərdən naxələflik görmüşük. Çörəyimizi yeyib suyumuzu içən, üzdə özünü dost kimi göstərib daxildə türkə qənim kəsilən alçaq xislətli erməniləri tanımamış, onların xəbis niyyətlərindən xəbər tutmamışıq. «Böyük Ermənistan» xülyasına qapılan ermənilər Rusiya imperiyasına arxalanaraq doğma yurdumuzun iyirmi faiz ərazisini qəsb etmiş, bir milyon yurddaşımızı öz torpaqlarından qovaraq qaçqına çevirmişlər. Qarabağımıza, Cıdır düzünə, İsa bulağına həsrət qalmışıq.
        Əzilmişik, amma üzülməmişik. Qəhrəman oğulları, qeyrətli qızları olan bir xalq heç zaman sına bilməz, əyilə bilməz. Çox keçməyəcək ki, Azərbaycan oğlu kükrəyərək yerindən qalxacaq, əsl hərb meydanını düşmənə göstərəcəkdir. Ya odlara yanmalı, ya da Vətənimiz Azərbaycanın ən dilbər guşəsi olan Qarabağı yağı əlindən xilas etməliyik. Ya şəhid olmalı, ya da Koroğlu cəsarətini, Babək vüqarını düşmənə göstərməliyik.
         Millətimiz öz yurdunda əsir-yesir,
Bu müsibət ürəklərdə sanki bir dağ,
Ayağa dur, Vətən oğlu, bayrağını
Düşməninin düz gözünün içinə çax!
        Biz bu günün şagirdi, sabahın müstəqil dövlət qurucularıyıq. Ürəkdən inanırıq ki, çox tezliklə torpaqlarımız yağı əsarətindən xilas ediləcək, düşmən üzərində qələbə qazanılacaqdır. Bu qələbədə isə biz də iştirak edəcəyik. Biz vətənə borcumuzu bu gün oxumaqla, sabah isə müstəqil Azərbaycan ordusunda vuruşmaqla, iqtisadiyyatın və mədəni-siyasi həyatın müxtəlif sahələrində çalışmaqla verəcəyik. Bu, bizim şərəfli işimiz, vətəndaşlıq borcumuzdur. Vətən bizə güvənir və bizdən hünərlər gözləyir.
        Mən Vətənim Azərbaycanın vüqarı, şərəfi naminə canımdan da, qanımdan da keçməyə hazıram. Mənim ürəyim vətənə sonsuz məhəbbətlə doludur. Əgər bu ürək:
  Vətənimçin lazım gəlsə,
Polad kimi gərilməsə,
Torpağına sərilməsə,
Demək o heç ürək deyil,
O heç mənə gərək deyil."
        Azərbaycan qəhrəmanlar yurdu, igidlər məskənidir. Neçə-neçə ərənlər yetişdirib bu müqəddəs torpaq, bu ulu diyar! Bu torpaq Babəklərin, Cavanşirlərin, Koroğluların vətənidir. Belə qəhrəmanlar həmişə yaşamışdır və daim yaşayacaqdır. Son dövrlərin narahat dünyası, zorla cəlb edildiyimiz Qarabağ savaşı bir daha göstərdi ki, Azərbaycan igidlər diyarı, qəhrəmanlar ölkəsidir. Bu torpaq halal torpaqdır. Kimlərinsə əlindən alınmayıb, kimlərdənsə zəbt olunmayıb. Halal bir torpağın övladları qəhrəman olmaya bilməz. Bu torpağın nankor övladını torpaq özü götürməz.
        Mən bu yazımda Azərbaycan qəhrəmanlanndan biri haqqında - Quliyev Mətləb Kamran oğlu barədə söhbət açmaq istəyirəm.
        Xain ermənilər Qarabağ savaşına əl atanda heç kim Mətləbin qarşısını ala bilmədi. Mətləbin bu sözləri hamını susdurdu: «Torpaq o zaman vətən olur ki, onu qoruyasan, uğrunda qan tökəsən... kişi kimi...»
        Milli ordu hissələrində baş leytenant Mətləb Quliyevin başçılıq etdiyi taqım, Ağdam cəbhəsində ön cərgələrdə vuruşurdu. Sayca üstün olan, həm də ətrafdakı hakim yüksəkliklərdə mövqe tutmuş ermənilər dəfələrlə hücuma keçsələr də, sərrast pulemyot atəşi ilə geri oturdulurdular. Mətləb döyüşü məharətlə idarə edir, ən çətin dəqiqələrdə özünü bu və ya digər mövqelərə çatdırırdı. Tağımın mövqeyi önündə yüzlərlə düşmən meyiti yerə sərilmişdi.
        Vuruşmanın ən qızğın çağında taqımın pulemyotçusu həlak oldu. Atəşin zəifliyini görən erməni quldurları qələbə çalacaqlarını yəqin edib yenidən irəli cumdular. Səngərlərə yaxınlaşmışdılar ki, bayaqdan susan pulemyot yenidən dilləndi. Erməni sıraları bir anda pərən-pərən düşdü, ölənləri yerdəcə buraxıb qaçmağa üz qoydular.
        Mətləb pulemyotun hər darağını boşaltdıqca, güllələr hədəfi yaxaladıqca elə bil Koroğlu nərəsi çəkir, qolu ilə gözlərini göynədən tərini silib yenidən tətiyi basırdı. 0, bu döyüşdə şəxsən 30-dan artıq düşməni məhv etdi. Çətin döyüş bizim hissələrin qələbəsi ilə başa çatdı. Lakin bu qələbə üçün Mətləb öz canını qurban verdi, ölümü ilə ölümsüzlüyə qovuşdu. Belə qəhrəmanlar heç vaxt ölmürlər. Onlar qədirbilən xalqımızın qəlbində əbədi yaşayır, gələcək nəsilə örnək kimi həmişə xatırlanırlar." "        Azərbaycan ədəbiyyatının ən görkəmli nümayəndələrindən biri də Mikayıl Müşfiqdir. Ötən əsrin birinci yarısının sənətkarları nəslinə mənsub olan bu istedadlı şair çox qısa bir ömür yaşamasına baxmayaraq Azərbaycan poeziyasının inkişafında, onun yeni mövzu, bəşəri məzmunla zənginləşməsində böyük rol oynamışdır.
        M.Müşfiq bədii yaradıcılığa çox gənc yaşlanndan başlamış, ilk şeiri 1926-cı ildə çap olunmuşdur. Qısa müddətli yaradıcılıq dövründə şairin on şeirlər kitabı çap olunmuşdur. M.Müşfiq qələmindən çıxmış bütün lirik şeirlər və poemalar yetkin sənət nümunələri olub, Azərbaycan poeziyasını zənginləşdirən bədii əsərlərdir. Müasirlik, coşqun hisslər, yüksək ilham və həyat sevgisi bu əsərlərin əsas səciyyəsi, onları dəyərləndirən əlamətlərdir.
        M. Müşfiq, hər şeydən əvvəl, lirik şairdir. O, dünyanı, həyat və cəmiyyət hadisələrini dərin bir şair qəlbi ilə duyur və bunları öz şəxsi hiss və həyəcanları ilə birlikdə təqdim edir:
  Hər tərəfdə qurulan toy-büsat mənəm,

        M.Müşfiq lirikasının lirik qəhrəmanı fəaldır, həyatın qurucusu, fəal aparıcısıdır. Bu lirikanın özünəməxsus cəhətlərindən biri ondan ibarətdir ki, şair bütün hadisələrin mərkəzində özü durur, fəal iştirakçı kimi meydana çıxır. Bu lirikada müəllif və bədii təsvir obyekti sanki bir-birinə qovuşur, birləşir, şair həyat hadisələrindən öz varlığının bir parçası kimi, aynlmaz hissəsi kimi bəhs edir, hiss və həyəcanlarını dərin bir duyğu hissi ilə oxucuya təqdim edir.
        M.Müşfiqin lirikasında diqqəti cəlb edən cəhətlərdən biri insana və torpağa bağlılıq, həyata və işıqlı gələcəyə dərin sevgi hissləridir. Bu hisslərin bariz nümunəsini şairin «Həyat sevgisi» şeirində görmək olar. Bu şeirdəki tükənməz həyat eşqi, həyata və gözəlliyə ehtiraslı məhəbbət onu mənalandıran əsas əlamətlərdir.
  Ah, mən gündən-günə bu gözəlləşən
Işıqlı dünyadan necə əl çəkim?
Bu yerlə çarpışan, göylə əlləşən
Dostdan, aşinadan necə əl çəkim?
        «Həyat sevgisi» şeirində həzin bir duyğu ilə dünyanın, həyatın gözəlliyi və şirinliyi qarşısında sanki bir təzad olaraq insan ömrünün faniliyi və azlığı qoyulsa da, bu, əsərdə heç də bədbinlik yaratmır, sadəcə bir qədir kövrək əhvali-ruhiyyə meydana çıxarır. Şeirdən çıxan sətiraltı məna da məhz ondan ibarətdir ki, həyatı sevmək, bizə verilən az müddətli ömür tarixini ləyaqətlə yaşamaq, həyatın gözəlliklərindan bəhrələnmək onu daha da gözəlləşdirmək lazımdır.
        M.Müşfıq incə hisslər, kövrək duyğular şairidir. Müşfiq lirikasının əsas aparıcı xətti də insan və təbiət, insan və həyat, insan və gözəllik münasibətləridir. Şair öz şeirlərində bunları həmişə ayrılmaz bir tərkib hissəsi kimi vəhdətdə götürür, bir bütöv halında təqdim edir. insan həyatın yaradıcısı, qurucusudur, onu gözəlləşdirən canlı məxluqdur. Həyat və gözəllik isə insanı kamilləşdirən, mənəvi yüksəlişə aparan varlıqdır.
  Nə dayanmaq vaxtıdır/ Gözəl dostum sən də gəl,
Seyr edəlim qol-qola, bu zümrüd çəməndə göl!
YarıZqönçə, yarı gül.
Səni gördüm xəyalım o qədər yüksəlüfki,
Mənə elə gədi ki,
Bizə bu nazlı aləm göşünərdi qaranlıq,
Gözəl çarpışmasOydıq, gözəl yaşamasaydıq!

        M.Müşfiq şeirə, sənətə qəlD ən bağlı şeir fədaisidir. O,«Sənətkar şeirində sənətkar qarşısında qoyulan məsuliyyətin Ajırlığını dərk edərək əsl sənət.fəsl sənətkar haqqında söz açır. Şair göstərir ki, sənətkar öz yaradıcılığı ilə könüllərə nüfuz etməyi bacarmalı, insan qəlbinə yalnız yüksək ideallar aşılamalı, onu fənalıqlardan təmizləməlidir. M.Müşfiq lirikasının ən gözəl nümunələrindən biri «Yenə o bağ olaydı» şeiridir. Məhəbbət mövzusunda olan bu şeir sahil bağlarında keçən həzin bir yay xatirəsinin təəssüratları əsasında qələmə alınmışdır. Lirik qəhrəman keçənilki bağ mövsümünü, sevdiyi «əsmər bənizli» qonşu qızını xatırlayır. Bu qız onun qəlbində qalmış, xatirindən çıxmamışdır. Qəhrəman yenə də qonşu qızın o bağa köçməsini, ötənilki görüşlərin yenə təkrarlanmasını arzulayır:
  Yenə o bağ olaydı, yenə yığışaraq siz,
O bağa köçəydiniz.
Biz də muradımızca fələkdən kam alaydıq,
Sizə qonşu olaydıq.

        M.Müşfiq lirikasının hər bəndi, hər misrası oxucu qəlbinin dərinliklərinə nüfuz edir, könüllər oxşayan, insanları yüksək hisslər, yüksək amallar aləminə aparır. Bu lirika bu gün də aktualdır, bu gün də sevilən nümunələr, sevilən şeirlərdir M.Müşfiq lirikasının əzəməti də məhz bundadır."
        Sabir qüdrətli bir satirikdır. Onun fıkirlərini, hisslərini ifadə üçün xüsusi üsulu, üslubu, həyat materialına yanaşmaq tərzi, öz orijinal bədii vasitələri və surətləri vardır, Böyük şair köhnə istismar cəmiyyətində fəhlənin, kəndlinin, zəhmət adamının ağır və məşəqqətli həyatını göstərmək üçün mənfi tipini özünü danışdırma, öz dili ilə özünü ifşa etmə üsulundan istifadə edir. «Bizə nə» şeirində Sabir xalqı saymayan, onların müqəddəratına qarşı hədsız laqeyd olan xudbin ağaların öz dili ilə özlərini ifşa edir:
  Bu da sözdürmü, qazandıqlarımız parələri,
Hey verək boğmalasın Zəngəzur avarələri?
Bizlərə dəxli nədir - yoxdur əgər çarələri?
Qoy ağarsın füqəra gözlərinin qarələri!
Çəksin onlar gecə-gündüz nigaranlıq, bizə nə?!

  Olmaz bu ki hər əmrə dəxalət edə fəhlə,
Dövlətli olan yerdə cəsarət edə fəhlə,
Asudə nəfəs çəkməyə halət edə fəhlə,
Yainki hüquq üstə ədavət edə fəhlə,
Bu çərxi-fələk tərsinə dövran edir indi,
Fəhlə də özün daxili-insan edir indi...

        «Əkinçi» şeirində Sabir kəndlinin əməyini, canını, var-yoxunu, insanlıq hüquqlarını mənimsəyən mülkədarın qansız, vicdansız, zalım və qəddar simasını üzə çıxarır, ona yüksək istehza və nifrətlə yanaşır. Kəndlini adam yerinə qoymayan bu cəllad qapısına çörəyə və mərhəmətə gedən əkinçiyə belə müraciət edir:
  Söz açma mənə çox çalışıb az yeməyindən,
Canın bəcəhənnəm ki, ölürsən, deməyindən;
Mən gözləmənəm, buğda çıxar ver bəbəyindən,
Çəltik də gətir, arpa da, buğda da, əkinçi!

        Sabir satiralarında çarizmin və burjua-mülkədar ağalığının mürtəce və antidemokratik mahiyyəti, müstəmləkəçilik siyasəti də kəskin bir dillə tənqid olunur, istismarçı cəmiyyətin xalqa gətirdiyi bəla və rəzalətlər açılıb göstərilir. Şairin çar üsuli-idarəsinə qarşı barışmaz mövqeyi onun köhnə seçkilər, Duma və qlasnılar, çarizmin milli siyasəti haqqında yazdığı əsərlərdə, xüsusən «Millət deyir ki» taziyanəsində və «Yuxu» şeirində çox aydın şəkildə görünür. «Millət deyir ki» taziyanəsində Sabir qlasnı seçkilərini ələ salaraq istehza ilə yazır:
Çatır sezon ki, yenə əlbət gəzə rüşvət.
Qlasnı olmaq iki şərtə bağlıdır ancaq
Birinci rüşvət, ikinci hədə... fəqət xəlvət.

        Sabir yüksək səviyyədə vətənpərvər, doğma elini, obasını, xalqını dərin məhəbbətlə sevən bir şairdir. Onun əsərlərinin bir çoxunda vətənpərvərlik ideyası qəlbi vətən eşqindən məhrum xəyanətkar adamların, millət adından danışıb milləti sevməyənlərin ifşası yolu ilə yerinə yetirilir. «Ürəfa marşı» adlı şeirində Sabir vətən qeyrətindən məhrum olan, günlərini kef məclislərində keçirən, xalqın dilinə və mədəniyyətinə xor baxan, millətə yabançı olan inteligentləri məzəli ifadələrlə tənqid edir:
  İnteligentik, gəzərik naz ilə,
öm r edərik nəşeyi-dəmsaz ilə,
Həftədə bir dilbəri-tənnaz ilə,
Həmdəm olub işləri sahmanlarıq,
Ay bərəkallah, nə gözəl canlarıq!

        Sabir Azərbaycan ədəbiyyatı tarixində çox böyük xidmətləri olan, şeirimizdə tamam yeni bir dövr açan, milyonların qəlbini oxşayan və fəth edən əsl xalq şairidir. Onun ölməz satiraları bu gün də zehinlərdə yaşayır, insanları yeni dünya, yeni həyat uğrunda mübarizəyə səsləyir."
"        Azərbaycan xalqının yetişdirdiyi ən qüdrətli söz ustalarından biri də Mirzə Fətəli Axundzadədir. Böyük sənətkar özünün çoxsahəli yaradıcılığı ilə Azərbaycan ədəbiyyatında yeni ədəbi məktəb yaratmış, yüksək ideyalı, dərin məzmunlu əsərləri ilə onu daha də zənginləşdirmişdir. Ədəbiyyat tariximizdə milli dramaturgiyanın və realist nəsrin banisi olmaq şərəfı məhz M.F.Axundzadəyə nəsib olmuşdur.
        M.F.Axundzadə bədii yaradıcılığa şeir yazmaqla başlamış, qələmini həm şeir, həm bədii nəsr, həm də dramaturgiya sahəsində sınayaraq birbirindən gözəl əsərlər yaratmışdır.
        M.F.Axundzadənin bədii yaradıcılığında xüsusi diqqət çəkən əsərlərdən biri onun «Aldanmış kəvakib» povestidir. Azərbaycan ədəbiyyatında yeni tipli bədii nəsrin, müasir povest janrının ilk nümunəsi olan bu əsər 1857-ci ildə qələmə alınmışdır. Povestin süjeti I Şah Abbasın səltənəti tarixini yazan İsgəndər bəy Münşinin Tarixi-aləmarayi-Abbasi əsərindən götürülmüşdür. M.F.Axundzadə tarixi bir hadisəni dövrünün müasir həyatı ilə əlaqələndirərək maraqlı bir əsər yaratmağa müvəffəq olmuşdur.
        «Aldanmış kəvakib» əsəri bütövlükdə Şərq despotizminin eybəcərliklərinin ifasına keçmiş dövlət başçılarının ağılsızlıqlarının və yaramazlıqlarının tənqidinə həsr edilmişdir. Povestin əsas tənqid hədəfi Şah Abbasdır.
        Şah Abbas qabilliyyətsiz və nadan bir hökmdardır, ölkənin müqəddəratını və xalqın vəziyyətini düşünməyən, günlərini eyş-işrətlə keçirən rəhimsiz və qəddar bir dövlət başçısıdır. Bu despot şah hakimiyyəti əlində saxlamaq üçün hər cür zülmə və ədalətsizliyə yol verir, insanları dar ağacından asdırır, şallaqlatdırıb qala qapısından asdırır, hətta öz övladlarını belə öldürməkdən və şikəst etməkdən çəkinmir. Müəllif əsərin sonunda bu barədə belə yazır: «Şah Abbas qəddarlığının əsas əlaməti bu idi ki, bir oğlunu öldürdü, ikisinin dəxi gözünü çıxartdı. Dəxi oğlu yox idi, nəvəsi ona varis oldu.»
        Şah Abbasın nadanlığının əsas təcəssümlərindən biri ətrafına yığdığı yaltaq və ikiüzlü vəzirlər, bacarıqsız şəxslərdir. Yazıçı bu şəxsləri bir-bir danışdırır və onların öz dilləri ilə özlərini ifşa edir. ölkənin maliyyə işlərinə rəhbərlik edən vəzir Mirzə Möhsün rüşvətxorluğu dövlət səviyyəsinə qaldıran bacarıqsız bir vəzifə sahibidir. O, dövlət vəzifələrini varlı adamlara satır, hökumət məmurlarını və ayrı-ayrı imtiyazlı şəxsləri şaha peşkəş verməyə məcbur etməklə ölkədə rüşvətxorluğun və soyğunçuluğun artmasına səbəb olur.
        Xəzinədar Mirzə Yəhya dövlət xəzinəsini məmurların və ordunun maaşı hesabına doldurmağa çalışır və bundan ötrü ikiüzlü bir siyasət yeridir. O, bir tərəfdən kiçik məmurlara və qoşuna maaş verilməsini əmr edir, digər tərəfdən isə vilayət hakimlərinə gizli məktub göndərib məvacibin verilməməsini tapşırır.
        Sərdar Zaman xan müdafiə işlərindən xəbəri olmayan kütbeyin bir ordu başçısıdır. Onun Şah Abbasın məclisindəki danışığından məlum olur ki, Osmanlı tayfası Irana hücum edərkən guya o, ağıllı iş görərək düşmənin yolunu kəsmək, hücumunu dayandırmaq üçün yolları, körpüləri dağıtdırmış, düşmənin əlinə heç nə keçməsin deyə, kəndlilərin əkinlərini və mal-qaranı tələf etdirmişdir. Hələ bu azmış kimi, Sərdar Zaman xanın bu axmaq tədbiri İran hakimlərinin o qədər xoşuna gəlmişdir ki, gələcəkdə xarici basqınlardan qorunmaq üçün sonradan da yolların, körpülərin bərpası məsləhət bilinməmişdir.
        Saray xadimlərindən biri də ruhanilik işlərinə xidmət edən mollabaşı Axund Səməddir. O, yaltaq, riyakar, Allah və Peyğəmbər adından min bir fitnə-fəsad törədən paxıl və alçaq bir adamdır.
        Əsərdə təsvir olunan münəccimbaşı Mirzə Sədrəddin və onun ustadı Mövlana Cəlaləddin də öz danışıq və hərəkətləri ilə gülüş doğuran mənfi surətlərdir.
        «Aldanmış kəvakib» povestində Şah Abbasın tam əksinə olaraq müsbət planda təsvir olunan surət Yusif Sərracdır. Yazıçı onun simasında öz maarifçilik ideyalarına uyğun olan ağıllı, uzaqgörən və ədalətli bir şah surəti yaratmışdır. Dindar və mömin bir ailədə böyüyən Yusif Sərrac isfahanda və Kərbəlada ruhani təhsili aldıqdan sonra bunun gərəksizliyini, din xadimlərinin kələkbazlığını görərək bu sənətdən əl çəkmiş, sərraclıq, yəni at yəhəri düzəltməklə məşğul olmuş, sadə və mehriban xarakteri ilə zəhmətkeş adamların dərin hörmətini qazanmışdır. O, şahlıq səltənətinin, istismarçı zalımların ən böyük düşmənidir. Ona görə də saray xadimləri Yusif Sərracı şah seçirlər ki, ulduzların bəlası ona dəysin, fəlakət onun başında çatlasın.
        Yusif Sərrac hakimiyyət başına keçdikdən sonra böyük islahatçılıq işləri aparır, xalqın mənafeyinə xidmət edən qanunlar verir. O, ilk öncə yaltaq və ikiüzlü vəzirləri saraydan uzaqlaşdırır, münəccimliyi bir vəzifə kimi ləğv edir, vilayət hakimlərinə tapşırır ki, xalqla yaxşı rəftar etsinlər, xalqı nahaq yerə incitməsinlər. Yusif Sərrac xalq mənafeyinə xidmət edən yeni vergi sistemi tətbiq edir, ölkəni abadlaşdırmaq, məktəblər, xəstəxanalar açmaq, karvansaralar tikmək üçün sərəncamlar verir, susuz yerlərə su çəkdirir, köhnə ərəb əlifbasının təkmilləşdirilməsi fikrini irəli sürür. Lakin bütün bunların müqabilində Şah Abbasın zülmkar rejiminə adət etmiş xalq Yusif Sərracı başa düşmür, ona dayaq dura bilmir və sonda Yusif Sərrac məğlub olur.
        Özünün dərin ideya-məzmununa və sənətkarlıq xüsusiyyətlərinə görə M.F.Axundzadənin «Aldanmış kəvakib» povesti Azərbaycan ədəbiyyatı tarixində mühüm yer tutur. Əsər bu gün də aktual bir mövzu kimi diqqəti cəlb edir və oxucular tərəfindən maraqla qarşılanır."
"        Xoşbəxtlik! Onu hərə bir cür başa düşür. Kimi şən həyatda, kimi arzularının yerinə yetməsində, kimi pulda, var-dövlətdə, kimi zəhmətdə, əməkdə, kimi də səmimi ailə həyatında görür.
        Məncə, xoşbəxtlik - qurmaq, yaratmaq, ən ülvi arzulara çatmaq deməkdir. Belə xoşbəxtlik isə heç də asanlıqla qazanılmır və əslində asanlıqla qazanılan xoş günə xoşbəxtlik demək də düzgün olmaz. Çünki belə xoş günün ömrü qısa olur və insana mənəvi zövq, məmnunluq gətirmir. Əsl xoşbəxtlik daim çalışmaqla, mübarizə aparmaqla qazanılır və bunun əsasında həqiqi zəhmət, faydalı əmək, alın təri dayanır. Ona görə də hər bir adam əməyi sevməlidir. Çünki əmək, zəhmət xoşbəxtliyin, səadətin açarıdır.
        Biz öz əməyi ilə dolanaraq xoşbəxt həyata qovuşan insanların bədii obrazına şifahi xalq ədəbiyyatının gözəl nümunələri olan dastanlarda, nağıllarda, yazılı ədəbiyyatımızın roman, povest, şeir və hekayə kimi növlərində tez-tez rast gəlir, onları sevə-sevə öyrənirik.
        Hələ XII əsrdə yaşamış dahi şairimiz Nizami Gəncəvi öz əsərlərində zəhmətkeş insan obrazları yaradaraq onları milyonlara sevdirmişdir. Şairin «Sirlər xəzinəsi» poemasındakı «Kərpickəsən kişinin dastanı» hekayəti bu baxımdan gözəl sənət nümunəsi, zəhmətkeş insana ucaldılan abidədir.
        Nizami gəncliyi zəhmətsevərliyə, sənət öyrənməyə, bir tikə çörək üçün başqalarına əl açmamağa, öz halal zəhməti ilə dolanmağa çağırır. Şair bu haqda öz arzularını oğluna nəsihət yolu ilə belə ifadə edir:
  Elə ki böyüdün, belədir qayda,
Atanın adından sənə nə fayda?!
Sən aslanlar kimi keç cəbhələrdən,
Yalnız hünərinin balası ol sən.

        Nizami öz əsərlərində insan əməyini yüksək qiymətləndirir, əməyə, əməkçi insana fəal münasibət bəsləyir və göstərir ki, əsl xoşbəxtlik də, rahatlıq da, şadlıq da halal zəhmətdədir. Zəhmət çəkib tər tökmək insana şöhrət gətirir, onu ucaldır. Şair öz oxucusunu əməyi sevməyə çağırır və ona belə nəsihət edir:
  Zəhmətdən fəryad etmə, olsun qoy səndə qərar,

        İnsan yalnız öz halal əməyi, işgüzar fəaliyyəti ilə həqiqi ucalığa, şirin səadətə çata bilər. Bu gün mən hələ adicə şagirdəm. Əsas vəzifəm oxumaq, xalqıma, vətənimə gərəkli bir şəxs olmaqdır. Mənim əməyim də bundan ibarətdir. Çalışıram ki, dərslərimi yaxşı oxuyum, müəllimlərimin bütün tapşırıqlarını vaxtlı-vaxtında yerinə yetirim. Gələcəkdə mən də öz əməyimlə ucalmağa çalışacaq, xoşbəxtliyə, səadətə halal zəhmətlə, alın təri ilə çatmağa səy göstərəcəyəm."
"        Azərbaycan ədəbiyyatının ən görkəmli nümayəndələrindən biri də Molla Pənah Vaqifdir. O, Azərbaycan ədəbiyyatı tarixində mühüm xidmətləri olan ölməz bir sənətkardır. Vaqif həm mahir bir söz ustası, həm də görkəmli dövlət xadimi kimi böyük şöhrət qazanmışdır. O, Azərbaycan ədəbiyyatı tarixində yeni bir ədəbi məktəbin əsasını qoymuş, onun yaradıcılığı ilə ədəbiyyatımızda xalq şeiri üslubu formalaşaraq aparıcı mövqe qazanmışdır. Vaqif şeirini səciyyələndirən əsas cəhətlər nikbinlik, xəlqilik və realizmdir.
        Vaqif lirik şairdir. Onun əldə olan ədəbi irsi qoşma və təcnislərdən, qəzəl, müxəmməs, müstəzad və müəşşərlərdən ibarətdir. Bu ədəbi irs içərisində Vaqifin özünün «qafiyə» adlandırdığı qoşmalar xüsusi yer tutur.
        Vaqif lirikasının əsas mövzusu məhəbbət və real gözəllərin tərənnümüdür. Lakin Vaqif məhəbbət mövzusuna özündən əvvəlki şairlərdan fərqli olaraq, yeni bir tərzdə yanaşmış, ona real və həyati bir məzmun vermişdir. Vaqifin şeirlərində məhəbbət həqiqi olaraq yaşanmış hisslərin, reallığın ifadəsinə çevrilir, real insan duyğuları kimi edir.
        Vaqifin məhəbbət şeirlərinin bir səciyyəvi xüsusiyyəti də gözəlliyin təsvir və tərənnüm obyekti olan məşuqənin vəsfinə, onun real gözəlliyinin, tərifinə geniş yer verilməsidir. Şairin təsvir etdiyi, tərifini verdiyi gözəllər həm fiziki, həm də mənəvi gözəllikləri özündə birləşdirən real Azərbaycan qızlarıdır. Vaqif bu gözəlləri öz dövrünün geyimi, davranışı, əxlaq normaları, estetik baxışları ilə birgə təqdim edir:
  Boyu mina gərdən, sinəsi mərmər,
Bəyaz ola gül əndamı sərasər.
Əlində al həna, zülfündə ənbər,
Qaşında, gözündə sürmə gərəkdir.

        Vaqif lirik şeirlərində xalqın gözəllik anlayışını, gözəllik haqqında qənaətini, hiss və həyəcanlarını böyük bir ustalıqla sevgilisinə çevirir, gözəlliyin real təcəssümünü yaradır.
        Vaqifin lirik qəhrəmanı həqiqi bir aşiqdir. O, saf və təmiz bir eşqlə sevir, sevgilisini də əhdinə vəfalı, ilqarına sadiq bir insan kimi görmək istəyir:
  Mənim yarım gərək baxa bir mənə,

        Vaqifin şeirlərində məhəbbət aparıcı bir mövzu olsa da, şair başqa mövzulara da biganə qalmamışdır. Həssas və müqtədir bir şair kimi o, dövrünün ən mühüm hadisələrinə əsərlər həsr edərək öz münabasibətini bildirir, sevinc və kədərini, məhəbbət və nifrətini ifadə edir. Bu cəhətdən Vaqifin «Hayıf ki, yoxdur» qoşması diqqəti cəlb edir. Bu şeirində biz şairi elin-obanın yoxsul həyatına, Kür qırağının acı taleyinə yanan və acıyan bir sənətkar kimi görürük. Vaqif burada yaşayan əhalinin kasıblığını, qız və gəlinlərin yoxsul geyimini, onların davranış və rəftarının aşağı səviyyədə olmasını ürək ağrısı ilə qələmə alır:
  Elə gözəl var bunların içində,
Ələ düşməz hərgiz Çinü Maçində.
Bəzəyi, libası, hayıf ki, yoxdur.

        Vaqif lirikasının ən mühüm keyfiyyətlərindən biri nikbinlikdir. ömrünün son çağlarında yazdığı bir neçə şeirdə Vaqif bədbin notlara yer versə də, onun yaradıcılığı bütövlükdə əsl nikbinlik məktəbi, insanı həyata, gözəlliyə və məhəbbətə çağıran bədii nümunələrdir.
        Molla Pənah Vaqif Azərbaycan ədəbiyyatı tarixində görkəmli yer tutan, Nizami, Füzuli, M.F.Axundzadə, Sabir kimi qüdrətli söz ustaları ilə bir cərgədə dayanan sənətkardır. Onun şeirləri əsl məhəbbət nəğmələri, könül təranələridir. Bu şeirlərdə o qədər əsrarəngiz bir gözəllik və təbiilik vardır ki, bunlar indi də aşıqların və xanəndələrin dilindən düşmür, oxucular tərəfindən hərarətlə qarşılanaraq sevilə-sevilə oxunur."
"        Azərbaycan ədəbiyyatı tarixində müstəsna mövqeyə malik bədii söz ustalarından biri dahi şair Məhəmməd Füzulidir. Azərbaycan xalqının şərəfini, şöhrətini, milli iftixarını təşkil edən, xidməti və fəaliyyəti dilə sığmayan simaları içərisində Füzulinin xüsusi yeri vardır. Onun böyük istedadı və parlaq dühası Azərbaycan mədəniyyəti tarixində yeni bir dövr açmış, Azərbaycan ədəbiyyatını yüksək bəşəri ideallara, dərin insani ehtiraslarla zənginləşdirmişdir. Füzuli bütün varlığı ilə, kamil və mənalı yaradıcılığı ilə həqiqi milli şair olmuş, doğma xalqının həyata baxışları, zövqü, əxlaqı, təsəvvür və arzuları onun əsərlərində yüksək bədii dil və üslub vasitələri ilə əks olunmuşdur.
        Füzuli yaradıcılığının, eləcə də anadilli epik şeirimizirı zirvəsini, şübhəsız ki, onun «Leyli və Məcnun» poeması təşkil edir. Şərq poeziyasının bütün janrlarında qələmini sınayan şairin sənətkarlıq dühası bu əsərdə daha qabarıq və parlaq bir şəkildə özünü göstərir.
        Füzuli «Leyli və Məcnun» poemasını 1537-ci ildə yazmış və onu Türkiyə hökmdarı Sultan Süleyman Qanuniyə ithaf etmişdir. Poemanın mövzusu Yaxın Şərq xalqları arasında Leyli və Məcnun haqqında geniş yayılmış qədim bir əfsanədən götürülmüşdür. Yazılı ədəbiyyatda bu mövzuda ilk irihəcmli poetik əsəri dahi Nizami yaratmışdır. Füzuli ağırlığından böyük Nizaminin belə şikayətləndiyi bir mövzuda əsər yazmağa cəsarət etmədiyini bildirsə də, öz istedad və bacarığını səfərbər edərək möhtəşəm və ölməz bir sənət abidəsi yaratmışdır.
        Poemanın mərkəzi surəti Məcnundur. Əsərin əsasını təşkil edən faciə də məhz Məcnunun - Qeysin faciəsidir. Füzuli öz qəhrəmanının simasında insana, həyata və sevgiyə yeni münasibət ifadə etmiş, zəmanənin fövqündə duran bir aşiq surəti yaratmışdır.
        Qeys dünyaya gələrkən ağlayır, bu, təbii bir hadisədir. Lakin Füzuli buna rəmzi məna verərək göstərir ki, dövrün yüksək düşüncəli adamları cəmiyyətin onlar üçün törədəcəyi dəhşət və faciələri əvvəlcədən dərk etdiklərindən anadan olarkən gələcəkdə çəkəcəkləri əzab və iztirablarını duyaraq ağlamağa başlayırlar.
        Qeys məktəbdə oxuduğu zaman Leyli adlı ərəb qızını görür və sevir. Zavallı gəncin faciəsi də elə bundan sonra başlayır. Çünki onun azad məhəbbəti ilə dövrün qanunlarına daban-dabana ziddir. Leylinin anası məsələdən xəbər tutaraq qızını məktəbdən çıxarır. Qeys isə eşq girdabına düşərək çöllərə qaçır, onu məcnun - dəli adlandırırlar. Leylinin atası qızını bir şərtlə Qeysə verməyə razılaşır ki, onu eşq dəliliyindən qurtarsınlar. Məcnunu pirlərə, müqqəddəs Kəbəyə aparırlar. Lakin Kəbənin qızıl halqasından yapışan Məcnun özünə ağıl yox, eşq diləyərək haqq aşiqinə çevrilir. Sərkərdə Nofəl Məcnuna kömək etmək istəsə də, son məqamda geri çəkilməli olur. Məcnun isə dövrün qayda və qanunlarını qəbul etməyərək cəmiyyətdən qaçır, çöllərdə vəhşilər arasında yaşayır. O, Leylisinə qovuşa bilməsə də, köhnə qanunların qarşısında təslim olub geri çəkilmir, əksinə, yeni idealları ilə zəmanəyə meydan oxuyur.
        Əsərin ikinci qəhrəmanı Leylidir. O, XVI əsr hüquqsuz Azərbaycan qadınlarının ümumiləşdirilmiş obrazıdır. Leyli məktəbdə onunla birlikdə oxuyan Qeysin dərin zəkalı bir gənc olduğunu görərək onu sevir. Lakin onun yaşadığı dövr belə məhəbbəti qəbul edə bilməz. Ona görə də Leyli eşqini hamıdan, hətta doğma anasından da gizlədir. Onu tanımadığı, sevmədiyi bir şəxsə - ibn Salama ərə verirlər. Məcnuna göndərdiyi məktubda Leyli ərə verilərkən ondan heç bir razılıq alınmadığını, bir əşya kimi alınıb satıldığını bildirir:
  Mən gövhərəm, özgələr xiridar,
Məndə deyil ixtiyari-bazar.
Dövran ki məni məzadə saldı,
Bilməm kim idi satan, kim aldı.
Olsaydı mənim bir ixtiyarım,
Olmaz idi səndən özgə yarım.

        Ər evini soyuq məzar kimi qəbul edən Leyli günlərini göz yaşları ilə keçirir, özünü şam, pərvanə, ay və dəvə ilə müqayisə edir və onlann hamısını özündən xoşbəxt sayır. Leylinin bu təsirli müqayisələrində sevən bir qızın istəyi, qəmi, kədəri, ağrı və acıları əks etdirilmişdir. Füzuli Leyli surəti vasitəsilə qadın haqqında öz duyğu və düşüncələrini ifadə etmiş, qadın hüquqsuzluğuna qarşı etirazını bildirmişdir.
        M.Füzulinin «Leyli və Məcnun» poeması Yaxın və Orta Şərq ədəbiyyatında məhəbbət mövzusunda yazılan ən möhtəşəm ədəbi abidələrdən biridir. Dahi Azərbaycan bəstəkarı Üzeyir Hacıbəyov ilk Azərbaycan operası olan «Leyli və Məcnun»u bu poema əsasında yaratmışdır. Poema özünün yüksək məziyyətləri, dərin və dolğun ideyaməzmunu ilə həmişə oxucu diqqətindədır və sevilə-sevilə oxunur."
"        Azərbaycan xalqının dünya bəşər həyatına bəxş etdiyi ən nadir simalardan biri Məhəmməd Füzulidir. Məhəmməd Füzuli Azərbaycan xalqının əbədiyaşar şairi, Azərbaycan şeirinin günəşidir. Onun yaradıcılığı tükənməz bir xəzinədir. Elə bir xəzinədir ki, bu xəzinədən bütün bəşər öz payını götürsə, yenə bu xəzinə tükənməz. Çünki bu, pak duyğular, nəcib hisslər, yüksək fikir və amallar xəzinəsidir. Beş yüz ilə yaxındır ki, Azərbaycan xalqının bədii zövqü, əxlaqi-mənəvi görüşləri Füzuli poeziyası ilə köklənir, Füzuli poeziyası ilə bəstələnir. Füzuli bütün varlığı ilə, kamil və mənalı yaradıcılığı ilə həqiqi milli şair olmuş, doğma xalqının həyata baxışları, zövqü, əxlaqı, təsəvvür və arzuları onun əsərlərində yüksək bədii bir dil və üslubla əks olunmuşdur.
        Füzuli klassik Şərq şerinin bütün janrlarından istifadə etmiş, hər janrın imkan və xüsusiyyətlərini nəzərə alaraq bir-birindən gözəl sənət əsərləri yaratmış, zəngin bir irs qoyub getmişdir. Dahi şairin bu ədəbi irsində XVI əsr həyatının rəngarəng poetik mənzərəsi yaradılmışdır.
        Füzuli, hər şeydən əvvəl, lirik bir şairdir. Onun lirik şeirlərinin böyük əksəriyyəti qəzəl janrında yazılmışdır. Bu janr şairin təbiətinə, ruhuna, bədii istedad və zövqünə uyğun gəldiyindən o, özünün lirik duyğu və düşüncələrini daha çox bu formada yazdığı əsərlərdə ifadə etmişdir. Füzuli lirikasının, xüsusən onun qəzəllərinin əsas mövzusunu məhəbbət təşkil edir. Füzuli özünün yaradıcılığındakı bu cəhətə işarə edərək yazır.
  Məndən, Füzuli, istəmə əşarü-mədhü zəmm,
Mən aşiqəm, həmişə sözüm aşiqanədir.

        Füzuli lirikasındakı məhəbbət anlayışı geniş və çoxcəhətlidir. Şairin yaradıcılığındakı məhəbbət mövzusu həm bəşəri və həyati sevgi duyğularına, həm də mistik-ilahi eşq və gözəlliyə əsaslanır. Füzuli belə əsərlərində lirik qəhrəmanı aşiqin yerə-göyə sığmayan odlu məhəbbətini hərarətli bir dillə izhar edir, onun həsrətdən doğan kədər və iztirablannı əlvan boyalarla açıb göstərir. Şairin eşq dəlisi olan aşiqi çəkdiyi bütün əzab və əziyyətləri özünə fəxr sayır, özünü məhəbbət aləmində Məcnundan da üstün bilir:
  Məndə Məcnundan füzun aşiqlik istedadı var,
Aşiqi-sadiq mənəm, Məcnunun ancaq adı var...
        Fizuli lirikasının ən gözəl nümunələrindən biri «Məni candan usandırdı...» qəzəlidir. Eşq və gözəlliyin romantik ifadəsi olan bu qəzəl Füzuli dühasının nadir incilərindəndir. Qəzəl aşiqin güclü şikayətləri ilə başlayır. Həqiqi bir məhəbbətlə sevən, lakin istəyinə qovuşmayıb iztirablı anlar keçirən aşiqin acı ahları yerigöyü yandırır, lakin muradının şamını yandıra bilmir:
  Məni candan usandırdı, cəfadan yar usanmazmı?!
Fələklər yandı ahımdan, muradım şəmi yanmazmı?!

        Qəzəldəki hər bir beyt aşiqin məhəbbətinin, vüsal həsrətinin bu və ya digər cəhətini açmağa, keçirdiyi səmimi duyğuların ifadəsinə xidmət edir. Onun eşqi insanı yüksəldən, nəcib və müqəddəs insani duyğuları ifadə edən mənalı, təmiz bir eşqdir. Buna görədir ki, aşiq nə qədər kədərli, onun çəkdiyi iztirablar nə qədər güclü olsa da, o, ümidsiz deyildir. Onun ahnaləsində də, həsrətdən doğan kədərində də bir vüsal ümidi özünü göstərir.
        Füzuli lirikasında bəzən ictimai motivlərə də təsadüf olunur ki, bu əsərlərində, xüsusən qitələrdə şair dövrünün müəyyən mənfi cəhətlərini, ictimai ədalətsizlik və haqsızlıqları, şahların var-dövlət naminə kütləvi insan tələfatına səbəb olan müharibələr aparmasını tənqid edir.
        Füzuli lirikası solmaz, saralmaz bir bədii gözəlliyə malikdir. Bu lirika pak duyğular, yüksək fikirlər xəzinəsidir. Dahi şairin milli ədəbiyyatımızı zənginləşdirən ədəbi inciləri bu gün də insanların qəlbinə hərarətlə yol tapır və sevilə-sevilə oxunur."
"        Azərbaycan şifahi xalq ədəbiyyatının həcm etibarilə ən böyük janrlarından biri dastanlardır. Bu janra ədəbiyyatşünaslıqda epos da deyilir. Əsasən, epik növə daxil olan dastanlarda lirik növdən, xüsusən qoşma və gəraylılardan geniş şəkildə istifadə olunur. Aşıqlar dastanın nəsr hissəsini bir aktyor kimi danışır, nəzm hissəsini isə sazda çaldığı havaya uyğun olaraq oxuyurlar.
        Mövzu və məzmunlarına görə dastanlar, əsasən, iki yerə bölünür: a) qəhrəmanlıq dastanları və b) məhəbbət dastanları.
        Xalqın, onun igid övladlarının azadlıq və haqq-ədalət uğrunda xarici işğalçılara və yerli feodallara qarşı mübarizəsini əks etdirən dastanlara qəhrəmanlıq dastanları deyilir. Qəhrəmanlıq dastanlarında xalqın həyatında baş verən ən mühüm tarixi hadisələr, ayrı-ayrı tarixi şəxsiyyətlərin vətənin azadlığı, xalqın xoş güzaranı uğrunda göstərdiyi şücaət və qəhrəmanlıqlar əks etdirilir. «Kitabi-Dədə Qorqud», «Koroğlu», «Qaçaq Nəbi» və «Qaçaq Kərəm» dastanları qəhrəmanlıq dastanlarının səciyyəvi nümunələridir. Bu dastanlar müxtəlif dövrlərdə yaranmış, xalqların həyatındakı müxtəlif tarixi hadisələri əks etdirən bədii sənət əsərləridir.
        «Kitabi-Dədə Qorqud» dastanında qəbilə quruluşunun dağılmağa başlayıb yeni feodal münasibətlərinin formalaşdığı tarixi dövrün həyatı və baxışları əks etdirilmiş, «Koroğlu» dastanında xalqın yadelli işğalçılara və yerli zülmkarlara qarşı mübarizəsi ümumiləşdirilmişdir. «Qaçaq Nəbi» və «Qaçaq Kərəm» dastanlarında isə ictimai zülmə və istismara qarşı xalqın etiraz və mübarizəsi verilmişdir.
        Azərbaycan şifahi xalq ədəbiyyatında azad məhəbbəti tərənnüm edən, bir-birini sevən gənclərin məhəbbətinə, onların bu məhəbbət uğrunda apardığı mübarizəyə həsr olunan dastanlar məhəbbət dastanları adlanır. «Şah ismayıb, «Novruz və Qəndab», «Abbas və Gülgəz», «Aşıq Qərib» və s. kimi dastanlar məhəbbət dastanlarının gözəl nümunələridir. Bu dastanların qəhrəmanları bəzən öz igidlik və cəsarətləri ilə qələbə qazanır, bəzən də sazın və sözün köməyi ilə istəklərinə qovuşurlar. Bəzi məhəbbət dastanları faciəli sonluqla bitir, qəhrəmanlar vüsala çatmadan həlak olurlar. Belə dastanlarda xalq öz qəhrəmanlarına mənəvi cəhətdən qələbə qazandırır, onları məhv edən qara qüvvələrə qarşı dinləyici və oxucuda nifrət hissı aşılayır.
        Dastanlar müxtəlif yollarla əmələ gəlir. Bir qisim dastanlar naməlum aşıqların ayrı-ayrı xalq qəhrəmanlan haqqında qoşulmuş şeirləri, mahnıları əsasında yaranmış, bir hissə dastanlar isə ayrı-ayrı aşıq və şairlərin məhəbbət mövzusunda qələmə aldığı şeirlər və xalq içərisində onların haqqında gəzən rəvayətlər əsasında formalaşmışdır. Müəyyən qisim dastanlar vardır ki, onları aşıqlar özləri yaratmışlar.
        Azərbaycan xalq dastanlarının həcm genişliyi, məzmun dərinliyi, forma əlvanlığı, nəzm və nəsrin ülvi bağlılığı musiqiçilərimizin diqqətini cəlb etmiş, bu nümunələr əsasında dünya şöhrətli və gözəl musiqi əsərləri yaradılmışdır. Böyük bəstəkarlarımız Üzeyir Hacıbəyov tərəfindən yaradılmış «Əsli və Kərəm», «Koroğlu», Müslüm Maqomayevin yaratdığı «Şah ismayıl» operaları dastanlar əsasında yaranan gözəl musiqi əsərləridir."
"        Molla Pənah Vaqif XVIII əsr Azərbaycan poeziyasının görkəmli nümuyəndəsidir. O həm mahir bir söz ustası, həm də görkəmli dövlət xadimi kimi böyük şöhrət qazanmışdır. Molla Pənah Vaqifin Azərbaycan poeziyası tarixində, onun yeni istiqamətdə inkişafında böyük xidmətləri olmuşdur. özündən əwəlki zəngin klassik və şifahi şeir ənənələrinə dərindən yiyələnən şair realist şeirin ilk nümunələrini yaratmaqla ədəbiyyatımızda yeni ədəbi məktəbin əsasını qoymuş, onun yaradıcılığı ilə poeziyalarımızda şifahi xalq şeiri üslubu üstün mövqe qazanmışdır. Vaqif şeirini səciyyələndirən əsas xüsusiyyətlər nikbinlik, xəlqilik və realizmdir.
        Vaqif lirik şairdir. Onun yaradıcılığında məhəbbət mövzusu və gözəlliyin tərənnümü xüsusi yer tutur. Lakin özündən əvvəlki şairlərdən fərqli olaraq, Vaqif şeirində gözəlin və gözəlliyin təsviri daha real, onun həyatdan aldığı zövq daha yüksək, hisslər daha həssas, daha təbiidir. Bu lirikada nikbinlik aparıcı bir xətt kimi diqqəti cəlb edir. Vaqif ömrünün son çağlarında bir sıra haqsızlıqlar və çətinliklərlə üz-üzə gəlmiş, bütün bunlar ona böyük təsir göstərmiş və şairin yaradıcılığında ictimai motivlərin güclənməsinə səbəb olmuşdur. Lakin şairin ilk yaradıcılıq dövründə qələmə aldığı nikbin əhvali-ruhiyyəli şeirlərdə də ictimai motivlərə rast gəlmək mümkündür. Bu baxımdan «Hayıf ki, yoxdur» qoşması Vaqif yaradıcılığında xüsusi yer tutur. Bu şerin yazılma tarixi haqqında xalq arasında belə bir rəvayət vardır ki, İbrahim xan bir dəfə öz rəiyyəti ilə Kür qırağında köç salıb dincəlirmiş. Xanın burada çox qalacağını hiss edən el ağsaqqalları kömək üçün Vaqifə müraciət edirlər. Vaqif də bu şeiri yazaraq xanın məclisində oxutdurur və beləliklə, xanı saraya qayıtmağa həvəsləndirir.
        «Hayıf ki, yoxdur» qoşmasında Vaqif əsrarəngiz təbii gözəlliklərə malik olan Kür qırağında abad bir kənd görmədiyinə təəssüflənir, belə gözəl yerdə yaşayan insanların kasıb və fərəhsiz həyat keçirməsi şairi kədərləndirir. Vaqif buradakı qız-gəlinlərin misilsiz təbii gözəlliyə malik olduğunu, lakin bu el gözəllərinin yoxsul geyindiyini təəssüf hissi ilə qeyd edir:.
  Elə gözəl var bunların içində,
Ələ düşməz hərgiz Çinü Maçində.
Söyləgən, oynağan, dürüst biçimdə.
Bəzəyi, libası, hayıf ki, yoxdur!
        Yüksək zövqə və zərif duygulara malik Vaqif gözəlliyi tamamlayan cəhətlərdən birinin geyim olduğunu göstərir və burada yaşayan gözəllərdə səliqə-sahmanın, bəzək-düzəyin yerli-yerində olmamasını təəssüf hissi ilə qeyd edir
Gümüş biləklərin, bəyaz qolların
Sarı kəhrəbası hayıf ki, yoxdur!

        Vaqif sənətinə xas olan real təsvir, təbii və canlı dil bu qoşmada daha çox diqqəti cəlb edir. Şair bu əsərdə Kür qırağının bənzərsız təbiətinə, onun qız-gəlinlərinin təbii gözəlliyinə olan vurğunluğunu və heyranlığını da, belə əsrarəngiz bir diyarda yoxsul həyat tərzi keçirən insanların acınacaqlı yaşayışından doğan kədər və təəssüfünü də eyni dərəcədə şirin və səmimi bir dillə ifadə etmiş, gözəl sənət nümunəsi yaratmışdır. Məhz bu məziyyətlərinə görədir ki, «Hayıf ki, yoxdur» qoşması bu gün də oxucular tərəfindən sevilə-sevilə oxunur.""        Mikayıl Manaf oğlu Rzaquluzadə Azərbaycan uşaq ədəbiyyatının görkəmli nümayəndələrindən biridir. O, əsərləri üçün mövzunu daha çox şifahi xalq ədəbiyyatından və tarixi keçmişimizdən seçmiş, yüksək insani duyğular, əxlaqi məziyyətlər ifadə edən bədii nümunələr yaratmışdır. Yaşadığı illərdə yazıçının «EI gücü», «Qaranquş yuvası», «Qu gölü», «Dəniz nağılı», «Yaz günəşi» və s. kimi kitabları çap olunmuşdur.
        M.Rzaquluzadənin ən yaxşı əsərlərindən biri «Babəkin andı» hekayəsidir. Mövzusu tarixi keçmişimizdən alınmış bu hekayədə xalq qəhrəmanımız Babəkdən, onun mübarizələrlə dolu həyat yolunun başlanğıcından bəhs olunur.
        Əsərdə göstərilir ki, uzun müddətli ayrılıqdan sonra evlərinə qayıdan Babək yenidərı getmək istəyir. Anası onu yoldan saxlamağa çalışsa da. Babəkin fikri qətidir. Onu getməyə məcbur edən hiss isə xalqı zülüm və zillətdən xilas etmək, Vətəni yadelli tapdağından, ərəb işğalçılarından və iran hakimlərinin əsarətindən qurtarmaq duyğusudur. Babəkin onlara qonaq düşmüş Cavidana dediyi sözlər bunu açıq şəkildə sübut edır. O, tərəddüd göstərən cəngavərə deyir:
        Cavidanın ölümündən sonra böyük bir üsyançı dəstəsinə sərkərdə seçilən Babək qılıncını başı üzərinə qaldıraraq and içir:
        - Yer üzünün bütün nemətiərini, xəlifə sarayının zinətlərini, şah qəsrlərinin sərvətlərini yaradan bizik, bizim qabarlı əllərimizdir. And içirəm vətənimizin bağrından fışqıran sönməz odlara, and içirəm dik başlı azad dağlarımız üzərində ucalan əbədi günəşə, ana yurdumuzun üfüqlərindən yad səsləri kəsilməyincə, bu qılınc qınına girməyəcəkdir!
        Babəkin bu andına cavab olaraq minlərlə qılınc başlar üzərinə qalxır və biz inanırıq ki, bu mərd insanlar vətən uğrunda canlarından da keçməyə hazırdırlar və heç vaxt xalqı əsarətdə qoymayacaqlar.
        «Babəkin andı» hekayəsi şanlı keçmişimizi əks etdirən bir əsər kimi diqqətəlayiqdir. Əsər bu gün də oxucular tərəfindən yüksək qürur və iftixar hissi ilə qarşılanır və sevilə-sevilə oxunur."
"        Mikayıl Manaf oğlu Rzaquluzadə Azərbaycan uşaq ədəbiyyatının görkəmli nümayəndələrindən biridir. O, əsərləri üçün mövzunu daha çox şifahi xalq ədəbiyyatından və tarixi keçmişimizdən seçmiş, yüksək insani duyğular, əxlaqi məziyyətlər ifadə edən bədii nümunələr yaratmışdır. Yaşadığı illərdə yazıçının «EI gücü», «Qaranquş yuvası», «Qu gölü», «Dəniz nağılı», «Yaz günəşi» və s. kimi kitabları çap olunmuşdur.
        Əsərdə göstərilir ki, uzun müddətli ayrılıqdan sonra evlərinə qayıdan Babək yenidərı getmək istəyir. Anası onu yoldan saxlamağa çalışsa da. Babəkin fikri qətidir. Onu getməyə məcbur edən hiss isə xalqı zülüm və zillətdən xilas etmək, Vətəni yadelli tapdağından, ərəb işğalçılarından və iran hakimlərinin əsarətindən qurtarmaq duyğusudur. Babəkin onlara qonaq düşmüş Cavidana dediyi sözlər bunu açıq şəkildə sübut edır. O, tərəddüd göstərən cəngavərə deyir:
        - Təbriz, Ərdəbil, Zəncan va sair şəhərlərdəki emalatxanaların fəhlələri, bütün Azərbaycan və iran əkinçiləri xəlifəyə, hökumət məmurlarına xanlara, bəylərə nifrət edirlər. Hamı canla-başla üsyana hazırdır. Xəlifə və sarayın hədsiz-hesabsız vergiləri hamını cana gətirib. Bütün bu yüz minlərlə adamların başı bir yerə bağlansa, el gücünün qabağında dağ da dura bilməz!
        Cavidanın ölümündən sonra böyük bir üsyançı dəstəsinə sərkərdə seçilən Babək qılıncını başı üzərinə qaldıraraq and içir:
        - Yer üzünün bütün nemətiərini, xəlifə sarayının zinətlərini, şah qəsrlərinin sərvətlərini yaradan bizik, bizim qabarlı əllərimizdir. And içirəm vətənimizin bağrından fışqıran sönməz odlara, and içirəm dik başlı azad dağlarımız üzərində ucalan əbədi günəşə, ana yurdumuzun üfüqlərindən yad səsləri kəsilməyincə, bu qılınc qınına girməyəcəkdir!
"        Mirzə Fətəli Axundzadə Azərbaycan ədəbiyyatında dramaturgiyanın və realist bədii nəsrin banisi kimi şöhrət tapmışdır. Onun çoxşaxəli yaradıcılığı maarifçilik ideyalarının təbliği, avamlığa, dini xurafata, mədəni geriliyə qarşı mübarizə ilə səciyyələnir.
        Ədib 1857-ci ildə qələmə aldığı «Aldanmış kəvakib» əsəri ilə ədəbiyyatda yeni tipli realist nəsrin, povest janrının əsasını qoymuşdur. Povestin mövzusu tarixçi Isgəndər bəy Munişinin I Şah Abbasın hakimiyyətindən bəhs edən «Tarixi-aləmarayi-Abbasi» («Dünyanı bəzəyən Abbasın tarixi») adlı kitabından götürülmüşdür. M.F.Axundzadənin istinad etdiyi hadisənin qısa məzmunu belədir. Münəccim Mövlanə Cəmaləddin Yəzdi I Şah Abbasa xəbər verir ki, yaxın vaxtlarda göydə ulduzlar toqquşacaq və bundan şaha bədbəxtlik üz verəcək. Şahı bu bəladan qorumaq üçün cəzaya layiq bir adamı müvəqqəti olaraq onun yerinə taxttaca əyləşdirmək qərara alınır. Çöp Yusif Sərrac adlı bir nəfərə düşür və o, şah elan edilir. Üç gündən sonra axtarış zamanı Yusif Sərracın evindən Şərab tapılır və o, dinə xəyanətdə suçlanaraq edam edilir. I Şah Abbas yenidən öz taxt-tacına əyləşir.
        Povestdə yazıçının əsas tənqid hədəfi olan Şah Abbasın xarakterik xüsusiyyətlərindən biri onun bacarıqsızlığıdır. Bu səbəbdən ölkə acınacaqlı vəziyyətə düşüb: kəndlər, şəhərlər viran qalıb, insanlar aclıq və səfalət içində yaşayırlar.
        Şah Abbas ölkəni idarə etməkdə aciz olduğu qədər də zalım və qəddardır. Onun hakimiyyətinin gücü despotizmdə və istibdaddadır. Şah Abbas taxt-tacını qorumaq üçün əhalini qorxu içində yaşamağa məcbur edir. insanlar günahsız yerə qətlə yetirilirlər. Qəddar şah, hətta övladlarına da rəhm etmir. O, oğlanlarından birini öldürmüş, ikisinin isə gözlərini çıxartmışdır.
        Feodal üsuli-idarəsinin tipik hakimi kimi, Şah Abbasın xarakterini tamamlayan digər bir mənfi cəhət isə onun nadanlığıdır. Şahın dövlət idarəçiliyini yaltaq, ikiüzlü, bacarıqsız məmurlara həvalə etməsi ilk növbədə onun nadanlığından irəli gəlir. Əsərdə yazıçı saray əyanlarının daxili aləmini onların öz nitqləri vasitəsi ilə açıb rüsvay edir. Şah Abbasın ətrafında xalqı düşünən müsbət fikirli bir dənə də məmur yoxdur ki, bu da ölkədəki üsuliidarənin mahiyyəti barədə konkret təsəvvür yaradır. Maliyyə işlərinə baxan vəzir Mirzə Möhsün rüşvəti idarəçilikdə əsas amilə çevrilmişdir. O, məmurları şaha peşkəş verməyə məcbur edir, yüksək dövlət vəzifələrini pulla satır. Xəzinədar Mirzə Yəhya xəzinəni məmurların və hərbiçilərin maaşları hesabına doldurmağa çalışır. Sərdar Zaman xan qoşun başçısı olsa da, ordu işlərindən əsla başı çıxmır. Onun nadanlığı o səviyyədədir ki, düşmənin hücumunun qarşısını almaq üçün yolları, körpüləri dağıtdırır, əkinləri, mal-qaranı tələf etdirir. O hətta belə axmaqlığı ilə fəxr edərək məmnunluqla söyləyir ki, düşmən Təbrizə topxana gətirə bilmədi, şəhərə yalnız atlı və piyadalarla daxil oldu. Şah Abbasın üsuli-idarəsində mənsəb sahibi olanlardan biri də mollabaşı Axund Səməddir. O, paxıl və yaltaqdır, daim qisas almaq, başqalarına pislik etmək hissi ilə yaşayır, Qorxaqlıq, yaltaqlıq, vəzifəpərəstlik əsərdə təsvir olunan münəccimbaşı Mirzə Sədrəddini və onun ustadı Mövlana Cəmaləddini səciyyələndirən əsas cəhətlərdir. Onlar şaha yarınmaq üçün etdikləri hərəkətləri və danışıqları ilə gülüş doğurur, özlərinə qarşı ikrah hissi yaradırlar.
        Povestdə bütün bu mənfi surətlərə qarşı yazıçının maarifçilik ideyalarından çıxış edərək yaratdığı Yusif Sərrac obrazı dayanır. Yusif Sərrac müəllifin arzuladığı, həyatda görmək istədiyi, xalqa yaxın olan ağıllı və ədalətli hakim obrazıdır. O, ruhani təhsili alsa da, din xadimlərinin ikiüzlülüyü onu bu sahədən üz döndərməyə məcbur etmişdir. O, sərraclıq (at yəhəri düzəltmək) sənətini özünə peşə seçmişdir. Sadə və mehriban xarakterli Yusif Sərrac eyni zamanda cəsarəti ilə fərqlənir. O, şahın zülmü, məmurların özbaşınalıqları, ruhanilərin ikiüzlülüyü barədə hər yerdə söhbət salır. Elə buna görə də ulduzların toqquşması təhlükəsi yarananda saray əyanları Yusif Sərracı şahlıq taxtına əyləşdirirlər ki, xətər ona dəysin. Şahlıq taxtına əyləşən Yusif Sərrac qısa bir müddətdə ölkədə islahatlar həyata keçirir, xalqın mənafeyinə uyğun gələn əmrlər verir. O, ilk növbədə nadan və yaltaq məmurları saraydan uzaqlaşdırır, münəccimliyi ləğv etdirir, vilayət hakimlərinə xalqa ədalətli davranmağı tapşırır. ölkədə xalqın mənafeyinə uyğun vergi sistemini tətbiq edir, şəhər və kəndlərin, yolların abadlaşdırılmasına başlanılır. O, susuz yerlərə su çəkilməsi, məktəblər, xəstəxanalar tikilməsi barədə sərəncam verir.
        Beləliklə, təsadüf nəticəsində hakimiyyətə gələn Yusif Sərrac qısa müddətdə özünü ağıllı, ədalətli və uzaqgörən, xalqın, ölkənin mənafeyini düşünən bir şah kimi təsdiqləyir. Lakin zülmə, haqsızlığa adət etmiş əhali Yusif Sərracın yaratdığı humanist üsuli-idarəni qəbul edə və ona dayaq dura bilmir. Bundan istifadə edən fitnəkarlar üsyan qaldırıb Yusif Sərracı taxtdan salmağa müvəffəq olurlar."
        Poemanın mövzusu bütün şərq alemində əsl eşq fədaileri kimi qebul olunan Leyli və Məcnun haqqında geniş yayılmış bir məhəbbet əfsanəsindən götürülmüşdür. Bu mövzunu yazılı ədəbiyyata ilk dəfə başqa bir dahi Azərbaycan şairi N.Gəncəvi gətirmişdir. Lakin M.Füzulinin «Leyli ve Məcnun» poemasının əsasında Nizaminin eyniadlı əsəri dayansa da, o, bir sıra epizodlan dəyişmiş, yeni səhnelər düşünmüş, həmçinin əsərin tesir gücünü artırmaq üçün poemaya bir sıra lirik şeirlər daxil etmişdir. Ən əsası da odur ki, Füzuli əbədi mehebbet mövzusuna, insanın yaşaması, onun daxili azadlığı kimi məsələlərə fərqli təfekkür prizmasından yanaşmışdır. Nəticədə mütəfekkir şair orijinal ve son derəce mükəmmel bir söz abidesi ərsəyə gətirmişdir.
        M.Füzuli «Leyli ve Mecnun» poemasını 1537-ci ildə qeləmə almışdır və onu Osmanlı hökmdarı Sultan Süleyman Qanuniye ithaf etmişdir. Müellif «Leyli və Məcnun» esərini yazmaqla heç de yalnız yeni bir mehebbet poeması yaratmaq istəməmişdir. Füzulinin yaşadığı dövrde azadfikirlilikle cəmiyyətin buxovlan arasında kəskin ziddiyyet var idi. Adet-eneneler insanın, ələlxüsus da qadının daxili azadlığını boğurdu. Mütərəqqi fikirli şair «Leyli və Məcnun» əsərində məhz bu kimi məsələləri qabardaraq dövrünün şəxsiyyət azadlığına qarşı çıxan, Insan talelərini qıran, faciələrə səbəb olan zərərli baxışlarını tənqid etmişdir. Bir-birini təmiz məhəbbətlə sevən Qeyslə Leylinin acı taleləri elə zəmanenin faciəsi kimi təqdim olunur. Şair iki aşiqin vüsala yetmədən həyatdan getmələrini təsvir etməklə göstərmək istəmişdir ki, ehkamların hökm sürdüyü cəmiyyətdə həqiqi məhəbbətə, insanın sərbəst düşünməsinə yer yoxdur.
        Əsərin mərkəzi surəti varlı bir qəbilə başçısının ailəsində nəzir nıyazla doğulan Qeys-Məcnundur. M.Füzuli onun timsalında eşqi yolunda cəfa çəkən, məhəbbətini hər şeydən üstün tutan ideal bir aşiq obrazı yaratmışdır.
        Qeysin dünyaya gəlməsinin, uşaqlıq çağlannın belə rəmzi təqdimatı ilə onun sonrakı faciəli taleyi üst-üstə düşür. Məktəbə gedən Qeys burada ərəb qızı Leyliyə vurulur. Lakin Qeys bu məhəbbətdə xoşbəxtlik tapmır, əksinə faciələrə düçar olur. Onun saf eşqi, azad məhəbbəti eybəcər adətənənələrin, insan şəxsiyyətini alçaldan qadağalann hökm sürdüyü cəmiyyətdə cünunluq - dəlilik kimi qiymətləndirilir. Anası Leylini ondan ayırmaq üçün qızını məktəbə buraxmır. Aynlıq dərdinə dözməyən aşıq çöllərə üz tutur, öz azadlığını təbiətin qoynunda tapır, dərdini dağa, ceyrana, göyərçinə söyləyir. Ətrafdakılar Qeysin bu hərəkətlərini başa düşməkdə acizdiriər. Hamı onu Məcnun - dəli adlandınr. Leylinin atası qızını Qeysə bir şərtlə verməyə razıdır: O, eşq dəliliyindən sağaldılmalıdır. Lakin Qeys müqəddəs Kəbədə Tanndan ağıl deyil, daha artıq eşq diləyir və haqq aşiqinə çevrilir.
        Qeysin cəmiyyətdən üz döndərməsi onun köhnəlmiş adət-ənənələrə, bütövlükdə zəmanəsinə bir etirazdır. O, dövrün buxovlarına baş əymir, daxili azadlığını, saf məhəbbətini uca tutur, Qeys Leylinin yoxluğuna dözə bilmir və onun qəbri üstündə həyatla vidalaşır.
  Dövran ki, məni məzadə saldı,
Bilməm kim idi satan, kim aldı,
Olmaz idi səndən özgə yarim.

        İxtiyarı özündə olmasa da, Leyli məhəbbətinə axıradək sadiq qalır. Onun ər evində günləri göz yaşları içində keçir. Zavallı qız düşdüyü vəziyyəti ay, şam, pərvanə, dəvə ilə müqayisə edir və onların hamısını özündən xoşbəxt sanır. Sevgilisi Məcnuna qovuşa bilməyəcəyini dərk etdikdə isə həyat onun nəzərində mənasını itirir və o, çıxış yolunu ölümdə görür.
        Leyli döyrünün qadınlarının iztirablarını, mənəvi işgəncələrini əks etdirir. Fərq ondadır ki, Leyli mənən azaddır. Onun qəlbində qadın hüquqsuzluğuna qarşı kəskin etiraz var. Müəllif Leyli obrazını yaratmaqla qadın azadlığı problemini qaldırmış, zəmanəsində qadına bəslənilən haqsız münasibətə kəskin etirazını ifadə etmişdir.
        Poemada təsvir edilən İbn Salam, Nofəl, Zeyd, Leyli və Məcnunun valideynləri kimi başqa surətlər əsərin ideyasının açılmasına, hadisələrin inkişafına kömək edirlər.
        Yazıçı diqqəti zəhmətə bağlı insanların ağır dolanışığının səbəblərinə yönəldir. Romanda hadisələrin inkişafından məlum olur ki, cəmiyyətdəki bu ədalətsizlik, qeyri-bərabərlik şah rejiminin mahiyyətindən irəli gəlir. Bu rejim zülmə, istibdada söykənir. Belə ədalətsiz cəmiyyətdə kəndlilərin taleləri şah rejiminin təmsilçisi Hikmət isfahani kimi acgöz ərbabların əlindədir. Onlar müxtəlif bəhanələr gətirərək kəndlilərin min bir zəhmət hesabına yetişdirdikləri məhsulun hamısını mənimsəməyə çalışırlar.
        Şah rejiminin mahiyyəti yüksək mənəviyyata malik Musa kişinin ailəsinin acı taleyində bütün çılpaqlığı ilə təzahür edir. Ailəsinin ehtiyaclarını göz önünə gətirib haqqını tələb etmək istəyən Musa kişi ərbabın qəzəbinə tuş gəlir, onun göstərişi ilə ağaca sarınıb döyülür, sonra da Tehrana sürgün edilir və heç kəs də onun şikayətini eşitmək istəmir. Beləliklə, zəhmətkeş bir ailə ədalətsiz cəmiyyətdə mərhumiyyətlərlə qarşılaşır, faciələr yaşayır və məhv olur.
        Lakin müəllifın məqsədi heç də yalnız zəhmət adamlarının acı talelərini, ictimai ədalətsizliyi göstərmək deyildir. Əsərdə təsvir olunan kəndlilərin qəlbində üzləşdikləri haqsızlığa dərin barışmazlıq, zülmkar məmurlara kəskin qəzəb və nifrət var. Rejimin qayda-qanunları, təqibləri nə qədər sərt olsa da, xalqın qabaqcıl nümayəndələri zülmə, istibdada qarşı azadlıq mübarizəsi aparmaqdan çəkinmirlər. Xalqın istiqlal mübarizəsinin önündə gedən gənclərdən biri əsərin qəhrəmanı Firudindir. O, haqq və ədalət tərəfdarıdır, həmvətənlərinin yenilməzliyini, mübarizə əzmini əks etdirir.
        Müəllif romana «Gələcək gün» adını təsadüfən seçməmişdir. Bu adın müstəqim mənası ilə yanaşı, onun daşıdığı rəmzi məna da diqqəti cəlb edir. Bugünkü çarpışmalar sabahkı xoşbəxt və azad gündən xəbər verir. Xalqın azadlıq mübarizəsinin qələbə ilə başa çatacağı, zülmün, istibdadın, haqsızlığın sona yetəcəyi gün mütləq gələcəkdir. Elə bir gün ki, orada «nə aclıq, nə ehtiyac, nə də ümidsizlikdən qaralmış batıq gözlər olmayacaq»."
"        Böyük mütəfəkkir Mirzə Fətəli Axundov Azərbaycan ədəbi-mədəni fikir tarixində görkəmli dramaturq, incə ruhlu şair, dərin zəkalı filosof və realist nəsrin banisi kimi tanınmışdır. O yalnız Azərbaycan ədəbiyyatında deyil, bütün Şərq aləmində böyük islahatçı kimi şöhrətlənmiş, öz xalqının tərəqqisi uğrunda çalışmış, bütün ömrü boyu milli-mənəvi dəyərlərimizin keşiyində dayanmışdır. M.F.Axundovun Azərbaycan ədəbiyyatına gətirdiyi ən böyük yeniliklərdən biri milli dramaturgiyanın əsasını qoymasıdır. Ədib 1850-1855- ci illər arasında bir- birindən maraqlı altı komediya yazmışdır. Onun geniş şöhrət qazanmış əsərlərindən biri də ""Hekayəti-müsyö Jordan həkiminəbatat və dərviş Məstəli şah caduküni-məşhur"" (1850) komediyasıdır.
        Komediya ideya-məzmun xüsusiyyətlərinə görə ""Hekayəti-Molla Ibrahim Xəlil kimyagər"" əsəri ilə yaxından səsləşir. ""Zülmət səltənətində” hökm sürən geriliyin, mənəvi ətalətin tənqidi bu komediyada da başlıca yer tutur. Əsərdə müəllif yalançı kimyagərlərin min bir fırıldaqla xalqı aldatdıqlarını çox təbii və inandırıcı səhnələrlə təsvir etmişdir. Hətəmxan ağa, Şahbaz bəy, Şərəfnisə xanım, Xanpəri, dərviş Məstəli şah və digər obrazların simasında dramaturq əsərin əsas ideyasını açmaq üçün o dövrün sosial mənzərəsini yaratmağa müvəffəq olmuşdur.
        Komediyanın əsas müsbət qəhrəmanı Şahbaz bəydir. Şahbaz bəy XIX əsr Azərbaycan ədəbiyyatında yenilikçi meyilləri özündə cəmləşdirən bir surətdir. O, yarımçıq da olsa, rusca təhsil almışdır. Elmin, təhsilin əhəmiyyətini başa düşdüyünə görə daim işıqlı arzularla yaşayır, təhsilini və dünyagörüşünü artırmaq üçün Fransaya getmək istəyir.
        Şahbaz bəyin yaşadığı dövrdə mütərəqqi fikirli gənc mülkədarlarda Avropaya getmək, xarici dilləri öyrənmək meyli çox güclü idi. Şahbaz bəy də digər gənc müasirləri kimi bu gerilik girdabından çıxmağa çalışır, yeni və mədəni həyata can atır. Bu baxımdan onun nişanlısı Şərəfnisə xanıma dedıyi sözlər çox səciyyəvidir: ""Mənim tay-tuşlarım tamam mərifət sahibi olub, qulluq edib, hörmət, izzət tapıb, xoşbəxt olublar. Mən qalmışam elə bu qamışlıqda adsız, sansız”
        Şahbaz bəyi bu həyatda hər şey sıxır, o, bu cansıxıcı patriarxal həyatdan uzaqlaşmaq üçün yollar axtarır. Çıxış yolunu Qarabağa gələn fransalı alim müsyö «Jordana qoşulub Avropaya getməkdə görür. O, fransız dilini, qabaqcıl Avropa mədəniyyətini öyrənmək və bundan sonra Tiflisdə dövlət qulluğuna girmək üçün əlinə düşən fursətin əhəmiyyətini yaxşı başa düşür. Lakin o, gənc, təcrübəsiz və geriliyə qarşı mübarizədə zəif olduğuna görə öz məqsədinə nail ola bilmir.
        Şahbaz bəy öz məqsədini əmisi Hətəmxan ağaya bildirəndə o tərəddüd etsə də, qonağı müsyö Jordanın xahişini yerə sala bilmir. Arvadı Şəhrəbanu xanımın bütün etirazlarına baxmayaraq ""arvad, dəxi nə eyləyək, qoy getsin"" - deyə razılığını bildirir. Komediyanın dramatik konfliktinin ən başlıcası isə Şahbaz bəylə dərviş Məstəli şah arasında inkişaf etdirilir.
        Həm ailədaxili, həm də dərviş Məstəli şahla Şahbaz bəy arasında baş verən hadisələr gənc mülkədarın Parisə getməsinə ciddi əngəllər törədir. Hadisələrin sonrakı inkişafı bu ziddiyyətlərin daha da kəskinləşdiyini göstərir. Əmisi arvadı Şəhrəbanu xanımla qızı, yəni Şahbaz bəyin nişanlısı Şərəfnisə xanım birləşərək irandan gəlmiş dərviş Məstəli şahı bu problemi həll etmək üçün Təklə Muğan obasına dəvət edirlər. Hiyləgər və kələkbaz Məstəli şah sadəlövh qadınları aldatmaq üçün min cür dona girir, öz cadusunu tərifləyir, hər şeyə qadir olduğunu sübut etməyə çalışır və qadınları inandırmağı bacarır.
        Sadəlövh qadınlar Məstəli şahın dediklərinə qəlbən inanır, onun yalançı güc və qüdrəti qarşısında heyrətə düşürlər. Məstəli şah Parisi dağıdacağına, cinləri və şeytanları ram edəcəyinə söz verir. Bunun üçün isə o, qadınlardan ""yüz bacaqlı"" qızıl pul verməyi tələb edir.
        Komediyanın sonu maraqlı bir səhnə ilə bitir. Məstəli şah düzəltdiyi oyuncaq şəhərin - Parisin modelini çomaqla dağıdır, ""gözünüz aydın olsun, xanım, Paris dağıldı"" - deyə Şəhrəbanu xanımı muştuluqlayır.
        Bu səhnədə M.F.Axundov maraqlı bir məsələyə toxunmuşdur. 1848-ci ildə Fransada baş verən inqilabla dərviş Məstəli şahın qurduğu oyun eyni vaxta təsadüf edir. Beləliklə, avam qadınlar Məstəli şahın Parisi alt-üst etdiyinə inanırlar. Mənəvi gerilik və avamlar aləmi qalib gəlir, Şahbaz bəy Parisə gedə bilmir.
        Bu komediyada yeniliklə köhnəliyin mübarizəsi çox inandırıcı dramatik səhnələrdə təsvir edilmiş və müəllif əsərin ideyasını böyük uğurla tamaşaçılara çatdıra bilmişdir.
        ""Hekayəti-müsyö Jordan və dərviş Məstəli şah"" komediyası həm məzmununa, həm də sənətkarlıq xüsusiyyətlərinə görə yeni və müasirdir. Əsər öz əhəmiyyətini indi də saxlayır."
        Görkəmli dramaturqun yazdığı altı komediya içərisində ""Sərgüzəştimərdi- xəsis"" əsərinin özünəməxsus yeri vardır. Komediya çox vaxt qəhrəmanın adı ilə ""Hacı Qara"" adlanır. Əsərin əsas ideyası xəsisliyin ifşasıdır. İnsanın təbiətində olan bu mənəvi naqisliyi müəllif Hacı Qaranın simasında tənqid atəşinə tutmuşdur.
        Komediyanın mövzusunu M.F.Axundov qaçaq mal alveri ilə mübarizə üçün İran sərhədinə göndərilərkən görüb-eşitdiyi hadisələrdən götürmüşdür.
        Komediyada Hacı Qara, Heydər bəy, Səfər bəy, Əskər bəy, Tükəz, Sona və başqa maraqlı surətlər vardır. Heydər bəy və onun yoldaşları əməyə xor baxan müftəxor insanları, Tükəz və Sona o dövr Azərbaycan qadınlarını təmsil edirlərsə, Hacı Qara xəsis tacirlərin mənfı keyfıyyətlərini özündə cəmləşdirir. Komediyanın əsas surəti və komik obrazı da Hacı Qaradır.
        Hadisələr əsasən onun ətrafında cərəyan edir. Dramaturq süjet boyu onun gülünc hərəkətlərini, tamahkar əməllərini təsvir etməklə xəsis simasını açıb tamaşaçıya göstərir.
        Hacı Qara olduqca xəsisdir. Bu mal-dövlət hərisi sərvətini artırmaq üçün hər cür çirkin əməllərə əl atır. Evdə ailəsini ac saxlayır, onların dolanışığına fıkir vermir, pulu həyatının başlıca məqsədi hesab edir. Hacı Qaranın arvadı Tükəz onun bu xasiyyətinə qarşı çıxaraq deyir: ""Səni görüm boğazın elə tutulsun ki, su da ötməsin, ay göyərmiş! Uşaq aşıq yığan kimi, bu qədər pulu yığıb nə eləyəcəksən? Yüz il ömrün ola, yeyəsən, geyəsən, içəsən sənin pulun tükənməz. Yüz manat puldan ötrü nə özünü öldürürsən? ...Öz malını nə özün yeyib-içirsən, nə əyalına məsrəf edirsən. Sən ölsən, heç olmazsa, arvad-uşağın doyunca çörək yeyər"".
        Hacı Qara olduqca xəsis və tamahkar bir tacirdir. O, qəpiyindən keçmir, çalışır ki, var-dövləti çox olsun. Yüz manat zərərə düşdüyü üçün az qalır ki, ""qüssədən dərdəcər ola"". Pula hərislik, mal-dövlət eşqi onu insani keyfiyyətlərdən uzaqlaşdırır, pulun əlində əsir qalan Hacı Qara kapitalını artırmaq üçün yalan danışır. O, malı satılmadığı üçün az qalır ki, uşaq kimi ağlasın. ""Yüz manat zərərim var. Bu dərd şəksiz məni öldürəcək"" - deyir. Heydər bəy və yoldaşları onun yanına gələndə yalandan and içərək alverinin çox yaxşı getdiyini söyləyir. Malı tutulan zaman Hacı Qara naçalnikə yalvarır. Bu səhnədə o, dünyanın ən aciz və miskin insanı təsirini bağışlayır. Onun naçalnikə ""qurbanın olum, malım yetişməsə ölləm” - deməyi oxucuda və tamaşaçıda nifrət hissi oyadir. Müəllif Hacı Qaranın iyrənc xüsusiyyətlərini komediyada həm onun öz hərəkətləri, həm də Tükəzin dili ilə açıb ifşa edir.
        Xəsislik Hacı Qaranı rəzilləşdirir. Onun daxili-mənəvi aləmi tamam korlanır. Onun mənfi xüsusiyyəti xəsisliklə bitmir. Hacı Qara qorxaq, yalançı və lovğadır. Puldan ötrü o, nökəri Kərəməlini ac saxlayır, yalandan oğlu Bədəlin canına and içir. Bütün bu mənfi keyfıyyətlər Hacı Qaranı olduğu kimi səciyyələndirir.
        Dramaturq Hacı Qaranı təsvir edərkən həyati detallardan, real cizgilərdən istifadə etmişdir. O, xəsis olmaqla yanaşı, hazırcavab və ayıqdır. Vəziyyəti düzgün qiymətləndirməyi bacardığı üçün onu aldatmaq çətindir. Hacı Qaranın xarakterindəki bu xüsusiyyətlər onu real və canlı obraz səviyyəsinə qaldırır.
        ""Hacı Qara"" komediyası çağdaş dövrümüzdə də aktuallığını saxlayır. Xəsisliyin, mənəvi yaramazlıqların ifşasında bu əsər heç vaxt əhəmiyyətini itirmir, insanda müsbət keyfiyyətlərin formalaşmasında mühüm rol oynayır."
"        Azərbaycan realist dramaturgiyasının və nəsrinin inkişafında Mirzə Fətəli Axundov əhəmiyyətli rol oynamışdır. Onun qələmindən çıxmış ""Hekayəti-molla Ibrahim Xəlil kimyagər"" (1850), ""Hekayəti-müsyö Jordan"" (1850), ""Sərgüzəşti- vəziri xani-Lənkəran"" (1850), ""Hekayəti-xırs quldurbasan"" (1851) və digər komediyaları özündən sonrakı ədəbi nəslə böyük təsir göstərmiş, ədəbiyyat xəzinəmizin qızıl fonduna daxil olunmuşdur.
        M.F.Axundovun geniş şöhrət qazanan əsərlərindən biri də ""Sərgüzəştimərdi- xəsis"" və ya ""Hacı Qara” (1855) komediyasıdır. Bu komediyanın əsas mövzusu xəsislik və onun törətdiyi bəlalardır.
        Komediyada Hacı Qaradan sonra ikinci əsas surət Heydər bəydir. İflasa uğramış Heydər bəyin toy xərci əldə etmək üçün Hacı Qara ilə birlikdə Təbrizə qaçaq mal alverinə getməsi və bu səfər zamanı baş vermiş əhvalatlar komediyanın süjet xəttini təşkil edir. Əsər Heydər bəyin monoloqu ilə başlayır. Onun sözlərindən məlum olur ki, Heydər bəy Qarabağın məşhur bəylərindəndir. Onun ata-babaları qaçaqçılıqla məşğul olmuş, ""tamam Qarabağı qızıl-gümüşlə doldurmuşlar"". Indi isə dövr dəyişmiş, Heydər bəy kasıblamışdır. O pul tapa bilmir ki, toy edib nişanlısını gəlin gətirsin. Keçən günləri xatırladıqca Heydər bəy dərdli-dərdli deyir: ""Ah, keçən günlər! Keçən günlər! Hər həftədə, hər ayda bir karvan çapmaq olurdu, bir ordu dağıtmaq olurdu. indi nə karvan çapmaq olur, nə ordu dağıtmaq"".
        Onun monoloqu namuslu əməyə xor baxan müftəxor bəylərin simasını açmaq üçün çox səciyyəvidir. Heydər bəyin sözlərindən məlum olur ki, Rusiya Azərbaycanı işğal etdikdən sonra feodal çəkişmələrinə, özbaşınalığa son qoymaq üçün çar hökuməti müəyyən tədbirlər həyata keçirir. Bu tədbirlərdən biri də qaçaq mal alverinə qarşı mübarizədir.
        Heydər bəy ciddi dramatik planda işlənmiş obrazdır. O, Hacı Qara kimi şiddətli gülüş doğurmur. Lakin əməyə xor baxan Heydər bəy digər müflisləşən lovğa bəylər kimi dolanışığını quldurluqla, qarətçiliklə təmin etmək istəyir. Bunu özünə şərəf bilən Heydər bəy deyir: ""Guya ki, mən Banazor ermənisiyəm ki, gərək gündüz axşamadək kotan sürəm, ya lənbəranlıyam ki, qurd bəsləyəm və ya ləkəm ki, kəndlərdə çərçilik edəm"".
        Dramaturq Heydər bəyi birtərəfli təsvir etməmişdir. O, müftəxor və lovğa olsa da, mərd və cəsurdur. Qorxaqlıq, yalançılıq, yaltaqlıq kimi mənfı keyfıyyətlər ona yaddır. Hökumət məmurları tərəfindən tutulanda o, təqsirini boynuna alır, yalan danışmır. Bu hərəkətlərinə görə Heydər bəy oxucuda və tamaşaçıda rəğbət hissi oyadır.
        ""Hacı Qara"" komediyası Azərbaycan ədəbiyyatı tarixində dərin iz buraxmış əsər kimi müasir dövrümüzdə də əhəmiyyətini saxlayır. Gənclərin mənəvi tərbiyəsində mühüm rol oynayır."
"        XIX əsr Azərbaycan ədəbiyyatının yetişdirdiyi ən böyük ədəbi simalardan biri də Mirzə Fətəli Axundovdur. O, ədəbiyyatımızda yeni bir mərhələnin əsasını qoyan görkəmli mütəfəkkir kimi şöhrət qazanmışdır. Dramaturqun yaşayıb-yaratdığı dövrdə yeni realist janrların, o cümlədən dram əsərlərinin yaranması üçün tarixi-mədəni şərait yetişmişdi və bu şərait tənqidi-realizmin inkişafı ilə bağlı idi. Bu şərəfli vəzifəni yerinə yetirmək M.F.Axundova nəsib oldu və o, Azərbaycan ədəbiyyatı tarixində dramaturgiyanın təməlini qoydu.
        Görkəmli dramaturqun yazdığı altı komediya içərisində ""Sərgüzəştimərdi- xəsis"" əsərinin özünəməxsus yeri vardır. Komediya çox vaxt qəhrəmanın adı ilə ""Hacı Qara"" adlanır. Əsərin əsas ideyası xəsisliyin ifşasıdır. İnsanın təbiətində olan bu mənəvi naqisliyi müəllif Hacı Qaranın simasında tənqid atəşinə tutmuşdur.
        Komediyanın mövzusunu M.F.Axundov qaçaq mal alveri ilə mübarizə üçün İran sərhədinə göndərilərkən görüb-eşitdiyi hadisələrdən götürmüşdür.
        Komediyada Hacı Qara, Heydər bəy, Səfər bəy, Əskər bəy, Tükəz, Sona və başqa maraqlı surətlər vardır. Heydər bəy və onun yoldaşları əməyə xor baxan müftəxor insanları, Tükəz və Sona o dövr Azərbaycan qadınlarını təmsil edirlərsə, Hacı Qara xəsis tacirlərin mənfı keyfıyyətlərini özündə cəmləşdirir. Komediyanın əsas surəti və komik obrazı da Hacı Qaradır.
        Hadisələr əsasən onun ətrafında cərəyan edir. Dramaturq süjet boyu onun gülünc hərəkətlərini, tamahkar əməllərini təsvir etməklə xəsis simasını açıb tamaşaçıya göstərir.
        Hacı Qara olduqca xəsisdir. Bu mal-dövlət hərisi sərvətini artırmaq üçün hər cür çirkin əməllərə əl atır. Evdə ailəsini ac saxlayır, onların dolanışığına fıkir vermir, pulu həyatının başlıca məqsədi hesab edir. Hacı Qaranın arvadı Tükəz onun bu xasiyyətinə qarşı çıxaraq deyir: ""Səni görüm boğazın elə tutulsun ki, su da ötməsin, ay göyərmiş! Uşaq aşıq yığan kimi, bu qədər pulu yığıb nə eləyəcəksən? Yüz il ömrün ola, yeyəsən, geyəsən, içəsən sənin pulun tükənməz. Yüz manat puldan ötrü nə özünü öldürürsən? ...Öz malını nə özün yeyib-içirsən, nə əyalına məsrəf edirsən. Sən ölsən, heç olmazsa, arvad-uşağın doyunca çörək yeyər"".
        Hacı Qara olduqca xəsis və tamahkar bir tacirdir. O, qəpiyindən keçmir, çalışır ki, var-dövləti çox olsun. Yüz manat zərərə düşdüyü üçün az qalır ki, ""qüssədən dərdəcər ola"". Pula hərislik, mal-dövlət eşqi onu insani keyfiyyətlərdən uzaqlaşdırır, pulun əlində əsir qalan Hacı Qara kapitalını artırmaq üçün yalan danışır. O, malı satılmadığı üçün az qalır ki, uşaq kimi ağlasın. ""Yüz manat zərərim var. Bu dərd şəksiz məni öldürəcək"" - deyir. Heydər bəy və yoldaşları onun yanına gələndə yalandan and içərək alverinin çox yaxşı getdiyini söyləyir. Malı tutulan zaman Hacı Qara naçalnikə yalvarır. Bu səhnədə o, dünyanın ən aciz və miskin insanı təsirini bağışlayır. Onun naçalnikə ""qurbanın olum, malım yetişməsə ölləm” - deməyi oxucuda və tamaşaçıda nifrət hissi oyadir. Müəllif Hacı Qaranın iyrənc xüsusiyyətlərini komediyada həm onun öz hərəkətləri, həm də Tükəzin dili ilə açıb ifşa edir.
        Xəsislik Hacı Qaranı rəzilləşdirir. Onun daxili-mənəvi aləmi tamam korlanır. Onun mənfi xüsusiyyəti xəsisliklə bitmir. Hacı Qara qorxaq, yalançı və lovğadır. Puldan ötrü o, nökəri Kərəməlini ac saxlayır, yalandan oğlu Bədəlin canına and içir. Bütün bu mənfi keyfıyyətlər Hacı Qaranı olduğu kimi səciyyələndirir.
        ""Hacı Qara"" komediyası çağdaş dövrümüzdə də aktuallığını saxlayır. Xəsisliyin, mənəvi yaramazlıqların ifşasında bu əsər heç vaxt əhəmiyyətini itirmir, insanda müsbət keyfiyyətlərin formalaşmasında mühüm rol oynayır."
"        Azərbaycan realist dramaturgiyasının və nəsrinin inkişafında Mirzə Fətəli Axundov əhəmiyyətli rol oynamışdır. Onun qələmindən çıxmış ""Hekayəti-molla Ibrahim Xəlil kimyagər"" (1850), ""Hekayəti-müsyö Jordan"" (1850), ""Sərgüzəşti- vəziri xani-Lənkəran"" (1850), ""Hekayəti-xırs quldurbasan"" (1851) və digər komediyaları özündən sonrakı ədəbi nəslə böyük təsir göstərmiş, ədəbiyyat xəzinəmizin qızıl fonduna daxil olunmuşdur.
        M.F.Axundovun geniş şöhrət qazanan əsərlərindən biri də ""Sərgüzəştimərdi- xəsis"" və ya ""Hacı Qara” (1855) komediyasıdır. Bu komediyanın əsas mövzusu xəsislik və onun törətdiyi bəlalardır.
        Komediyada Hacı Qaradan sonra ikinci əsas surət Heydər bəydir. İflasa uğramış Heydər bəyin toy xərci əldə etmək üçün Hacı Qara ilə birlikdə Təbrizə qaçaq mal alverinə getməsi və bu səfər zamanı baş vermiş əhvalatlar komediyanın süjet xəttini təşkil edir. Əsər Heydər bəyin monoloqu ilə başlayır. Onun sözlərindən məlum olur ki, Heydər bəy Qarabağın məşhur bəylərindəndir. Onun ata-babaları qaçaqçılıqla məşğul olmuş, ""tamam Qarabağı qızıl-gümüşlə doldurmuşlar"". Indi isə dövr dəyişmiş, Heydər bəy kasıblamışdır. O pul tapa bilmir ki, toy edib nişanlısını gəlin gətirsin. Keçən günləri xatırladıqca Heydər bəy dərdli-dərdli deyir: ""Ah, keçən günlər! Keçən günlər! Hər həftədə, hər ayda bir karvan çapmaq olurdu, bir ordu dağıtmaq olurdu. indi nə karvan çapmaq olur, nə ordu dağıtmaq"".
        Onun monoloqu namuslu əməyə xor baxan müftəxor bəylərin simasını açmaq üçün çox səciyyəvidir. Heydər bəyin sözlərindən məlum olur ki, Rusiya Azərbaycanı işğal etdikdən sonra feodal çəkişmələrinə, özbaşınalığa son qoymaq üçün çar hökuməti müəyyən tədbirlər həyata keçirir. Bu tədbirlərdən biri də qaçaq mal alverinə qarşı mübarizədir.
        Heydər bəy ciddi dramatik planda işlənmiş obrazdır. O, Hacı Qara kimi şiddətli gülüş doğurmur. Lakin əməyə xor baxan Heydər bəy digər müflisləşən lovğa bəylər kimi dolanışığını quldurluqla, qarətçiliklə təmin etmək istəyir. Bunu özünə şərəf bilən Heydər bəy deyir: ""Guya ki, mən Banazor ermənisiyəm ki, gərək gündüz axşamadək kotan sürəm, ya lənbəranlıyam ki, qurd bəsləyəm və ya ləkəm ki, kəndlərdə çərçilik edəm"".
        Dramaturq Heydər bəyi birtərəfli təsvir etməmişdir. O, müftəxor və lovğa olsa da, mərd və cəsurdur. Qorxaqlıq, yalançılıq, yaltaqlıq kimi mənfı keyfıyyətlər ona yaddır. Hökumət məmurları tərəfindən tutulanda o, təqsirini boynuna alır, yalan danışmır. Bu hərəkətlərinə görə Heydər bəy oxucuda və tamaşaçıda rəğbət hissi oyadır.
        ""Hacı Qara"" komediyası Azərbaycan ədəbiyyatı tarixində dərin iz buraxmış əsər kimi müasir dövrümüzdə də əhəmiyyətini saxlayır. Gənclərin mənəvi tərbiyəsində mühüm rol oynayır."
"        1988-ci ilin soyuq fevral ayında Azərbaycanın cənub bölgəsi sayılan Biləsuvar rayonunun Əliabad kəndində bir oğlan uşağı dünyaya gəldi. Dünyaya gəlişinin səhərisi günü birinci dəfə övladını qucağına götürən ataseyid Ağakərim, oğlunun gözlərində sanki qeyri-adi bir işıq, parıltı hiss etdi. O bunu həyat yoldaşı Şamama xanıma da bildirdi. Çünki əwəlki övladlarında bu parıltını görməmişdi. Sanki yenicə dünyaya göz açan bu uşaq gözlərindəki parıltı ilə dünyaya gəlməsinə sevinirdi. Sevinirdi ona görə ki, məhs azərbaycanlı ailəsində, həm də qeyrətli, əsilli-nəcabətli bir seyid ailəsində dünyaya gəlmişdir. Sanki gözlərindəki parıltı ilə bu vətənə, bu torpağa sevgisini ilk gündən nümayiş etdirirdi bu uşaq.
        Ata bu oğluna Mübariz adını verdi. Seyid Ağakərim kişi oğluna verdiyi bu adla sanki qeyrətli, namuslu, cəsarətli və torpağına, vətəninə bağlı olmaq nəsiyyətini verdi. illər keçdikcə Mübariz də yavaş-yavaş böyüyürdü. Böyüdükcə öz davranışı, ağılı və zəkası ilə yaşca özündən böyük qardaşından və yaşıdlarından fərqlənirdi. Xüsusən də fitnəkar, xain düşmənlərimiz olan ermənilərin torpaqlarımızı rus ordusunun dəstəyi ilə işğal etməsini usaq zəkası ilə belə qəbul edə bilmirdi. Tez-tez televizorda gördüyü verilişlərdə ermənilərin bizim qız-gəlinlərin başına açdıqları iyrənc hərəkətləri, qoca və uşaqlara aman vermədən vəhşicəsinə öldürməklə kifayətlənməyib meyitlərinin tanınmaz hala saldıqlarını görüncə, Mübarizin də içində bu millətə qarşı nifrəti günü-gündən artırdı. Yeniyetmə Mübarizin içindəki nifrət getdikcə qisas hissinə çevrilmişdi. Mübariz dəfələrlə özüözünə söz vermişdi ki, böyüyüb ermənilərdən qisasımı alacağam. Bu məqsəd onda idmana həvəs oyatdı. Mübariz boks dərnəyinə yazıldı və bu idman növü ilə ciddi məşğul olmağa başladı. Məşqlərdən əlavə boş vaxtlarında həyətin bir küncündə yaratdığı kicik bir məşq meydançasında məşq edirdi. Mübarizdəki vətən sevgisi o qədər yüksək idi ki, seçdiyi bu idman növü ilə məşğul olmaqla qüvvətli olub, həm düşməndən qisas almaqla vətəni düşmən torpağından xilas etmək, həm də dünya çempionatlarında birinci yeri tutmaqla Azərbaycanın bayrağını yüksəklərə qaldırmaq istəyirdi. Lakin birinci məqsədi ikincidən daha üstün idi. Ona görə də Mübariz bütün fikir və diqqətini birinci məqsədinə yönəltdi. O öz həyat yolunu seçdi. Bu yol isə orduda xidmət etməkdən keçirdi. Gizirlik məktəbini bitirdikdən sonra ilk düşdüyü hərbi hissə Mübarizi qane etmədi. Çünki bu hərbi hissə düşmən mövqeyindən bir qədər aralı yerləşirdi. Ona görə də, yazılı müraciət edərək düşmənlə üz-üzə olan mövqelərdəki hərbi hissədə xidmət etmək arzusunu bildirirdi. Və bu məqsədinə də nail oldu. Yeni hərbi hissəyə düşdüyü gündən bir neçə gün keçəndən sonra qəlbinin dərinliyində kök salmış arzusuna nail olmaq, düşmənin üstünə gedərək hələ uşaqikən arzuladığı əlindəki avtomat silahı ilə qarşısına çıxan erməniləri məhv etmək, qisasını almaq imkanını əldə etmişdi.
        Artıq qərarını verib valideynlərinə zəng vurur. Sonuncu dəfə valideynlərinin səsini eşitmək istəyir. Çünki bilirdi ki, şəhid olmağa gedir. Öldürərək şəhid olmağa. Bütün əsgərlər yatandan sonra, avtomat və qumbaraları götürərək ermənilərin mövqeyinə yollanır. Nəzərdə tutduğu kimi qarşısına çıxan erməni yaraqlılarını aman vermədən atəşə tutur, birbirinin ardınca yerə sərməyə başlayır. Mübariz irəliləyərək düşmənin ağlına gəlmədiyi bir vaxtda kazarmalarına yaxınlaşır. Düzgün mövqe seçib birbaşa erməni əsgərləri ilə dolu olan kazarmanı güllə baran edir. Ermənilər vahiməyə düşərək müxtəlif istiqamətlərdə qaçmağa başlayırlar. Mübariz qaçmaq istəyən ermənilərə aman vermədən güllə atəşinə tutur. Ətraf erməni meyitləri ilə dolur. Bir müddətdən sonra özlərini itirmiş ermənilər Mübarizin mövqeyini təyin edə bilirlər və onu mühasirəyə almağa başlayırlar. Mübariz son anına qədər döyüşür, öldürür və şəhid olur.
        Mübariz nəinki Ermənistana, həmçinin onun havadarlarına göstərir türkün gücünü. Mübariz öz qəhrəmanlığı, cəsarəti ilə bütün dünyaya bir mesaj verir ki, türkün səbri tükənəndə onun qabağında heç bir ordu, heç bir silah maneə ola biməz.
        Azərbaycanda isə belə Mübarizlər yüzminlərlədir və hər gün də dünyaya gəlməkdə davam edirlər."
"        Vətən deyilən bir ifadə var ki, bu hər bir insana əziz və doğmadır. Vətəni hər bir insana doğma edən onun böyüyüb boya-başa çatdığı mühitin özü, təbiəti, havası, adət-ənənələri və nəhayət, sənə doğma olan əzizlərin, həmçinin qanı qanından, canı canından olan millətindir. Vətəni sərhədlər və bu sərhədlərlə sənə qonşu olan başqa dövlətlər əhatə edir. Acınacaqlı hal odur ki, bizim vətənimizin payına mənfur, hiyləgər və çox kinli bir millətlə qonşuluq qismət olmuşdur. Yüz illərdi ki, bu hiyləgər və mənfur qonşumuz zaman-zaman torpaqlarımıza göz dikmiş və məqsədinə çatmaq üçün hər bir hiyləyə, alçaqlığa əl atmaqla məqsədinə nail olmaq istəyir. Lakin vətənin igid, qeyrətli, namuslu oğulları bu mənfur, hiyləgər millətin arzusunu həmişə ürəyində qoyur və lazım gəldikdə vətən yolunda canını belə qurban verməkdən çəkinmir.
        Belə oğullarımızdan biri də prezidentimizin fərmanı ilə ölümündən sonra öz şücaət və qəhrəmanlığına görə milli qəhrəman adına layiq görülmüş Mübariz Ibrahimovdur. 1988-ci ildə mənfur qonşularımız olan ermənilər Azərbaycan torpaqlarını ələ keçirmək üçün növbəti planlarını həyata keçirməyə başlayarkən Mübariz dünyaya yenicə göz acmışdı.
        İllər keçdikcə hadisələr daha da gərginləşərək müharibəyə çevrilərkən Mübariz də bioloji inkişaf etməkdə idi. Hələ uşaq olmasına baxmayaraq, bu hadisələri öz uşaq düşüncəsi ilə izləyirdi. Bu hadisələri televiziya kanallarında gedən verilişlərdə müşahidə edən Mübariz yeniyetmə olmasına baxmayaraq qəzəblənmiş və öz qəzəbini dilinə gətirdiyi belə bir ifadə ilə dayısına bildirmişdi. «Avtomatım olsaydı gedib ermənilərin hamısını qırardım». Uşaqikən deyilən bu fikir böyüyəndən sonra Mübarizin qəlbində daha da canlandı. Bu fıkir Mübarizi rahat buraxmırdı. Odur ki, hərbi xidmətini başa vuran Mübariz evə qayıtdıqdan sonra valideynlərinin razılığını alaraq orduya qayıtmaq istəyini bildirir. Lakin bir müddət buna nail ola bilmir. O, atasının təkidi ilə Bakıda mühafizəçı işləməyə başlayır. Mühafizəçi işlədiyi müddətdə gənclərin barlarda, restoranlarda necə kef çəkdiklərini gördükcə əsəbiləşirdi. Çünki vətən torpağının fəryadı sanki onun qulağında səslənirdi «bu murdarların iyrənc ləpirlərini mənim üzərimdən təmizləyin». O, bu cür yaşamağa tab gətirməyib yenidən valideynlərinin yanına qayıtdı. Xeyli xahiş və təkiddən sonra nəhayət ki, atasının razılığını ala bildi. Atasının xeyir-duasını alaraq əvvəl gizirlik kursuna, kursu başa vurduqdan sonra isə birbaşa düsmən ilə üzbəüz hərbi hissənin birinə yollandı.
        Həmişə haqqı sevən, hər bir işində ədalətli olan Mübariz ermənilərin torpaqlarımızda törətdiyi vəhşiliklərin müqabilində layiqli cavab vermək üçün məqam gözləyirdi. Bu məqamı əldə edən Mübariz əməlli başlı silahlanaraq təkbaşına ermənilərin mövqelərinə yollanır. Vətən torpağının fəryadını cavabsız qoymamaq, torpağı yağı düşmənin iyrənc ləpirlərindən təmizləmək istəyi onu bu işə vadar edir. Əslində rəhimli olan Mübariz bu millətə olan nifrətin müqabilində sanki qəddarlaşır. Gecənin qaranlığında qarşısına çıxan erməni əsgərlərini ziyanverici həşərat kimi bir-birinin ardınca məhv edir. Çünki bu «həşəratlar» çağırılmamış qonaq kimi Azərbaycan torpağını işğal etmək, ona sahib olmaq istəyirdi. Mübariz isə bu «həşəratları» məhv edərək öz yerlərini onlara bir daha göstərdi.
        Məhz vətən Mübariz kimi oğullarımızın igidliyi, sücaəti, mərdliyi hesabına qorunur və yaşayır. Hər bir Azərbaycan gənci buna hazır olmalıdır.
        Bu vətənin, bu məmləkətin sahibləri biz azərbaycanlılarıq. Hər bir azərbaycanlı da Mübariz kimi mübariz olmağa borcludur."
"        Sadə və zəhmətkeş, həm də dindar bir ailədə dünyaya göz açmış Mübariz təmiz qəlbli, qeyrətli, rəhmli və ədalətli bir gənc idi. O, öz hərəkətlərində bu xarakterini nümayiş etdirirdi. Ona görə də dostları yoldaşları arasında da xüsusi hörmət qazanmışdı. Gözünü açandan valideynlərini ibadət edən gördüyündən, Mübariz özü də namaz qılır, ibadət edirdi.
        Bütün insanlarda olduğu kimi, Mübarizində arzuları var idi. O, idmana həvəs göstərirdi. Əsl idmançı olmaq, Azərbaycanın bayrağını öz qələbəsi ilə yüksəkliklərə qaldırmaq istəyirdi. Bu istək Mübarizi boksla ciddi məşğul olmağa həvəsləndirir. Uzun müddət bu idman növü ilə məşğul olan Mübariz istədiyi nəticəni əldə edə bilmir. Çünki qəlbinin dərinliyində daha müqəddəs, daha güclü bir arzu kök salmışdı və bu arzu Mübarizin bütün arzularından üstün idi. Bir gənc kimi Mübarizin də gizli bir sevgisi var idi və bu sevgini qəlbində xüsusi bir nəvazişlə əzizləyib saxlayırdı. Bu barədə heç vaxt heç kimə bir kəlmə də olsun söyləmirdi. Müqəddəs arzusu isə bu sevgidən də üstün idi. Hələ yeniyetmə çağlarında erməni vəhşilərinin torpaqlarımızı işğal etməsi, qız-gəlinlərin, uşaq və qocaların başlarına olmazın müsibətlər gətirməsi, Mübarizdə bu millətdən qisas almaq, onlara layiqli cavab vermək hissi oyatmışdı. O bu arzusunu bütün arzu və istəklərindən üstün sayırdı.
        Sevmək, sevilmək, ailə qurmaq, gözəl övladlar tərbiyə etmək, valideynlərinin qocalıb əldən düşən vaxtı onlara kömək olmaq belə, bu müqəddəs arzunun qarşısında aciz idi.
        Mübariz nəyin bahasına olursa-olsun ermənilərdən qisas almaq arzusunu həyata keçirmək istəyirdi.
        O, hərbi xidmətdən qayıtdıqdan sonra da özünə rahatlıq tapmır və yenidən orduya xidmət etməyə qayıdır. Xidmət etdiyi hərbi hissədə qaranlıq gecənin birində silahlanaraq ermənilərin üstünə təkbaşına döyüşə gedir. Mübarizi qorxudan yeganə bir şey var idi ki, o da təsadüfən ermənilərin qurduqları minaya düşüb, qisasını almadan məhv olmaq idi. Ibadətlə məşğul olan Mübariz üzünü Allaha tutaraq özünə kömək, yardım istəyir. Bu yardıma güvənən Mübariz inamla irəliləyir və erməniləri birbirinin ardınca əlindəki silahı və qol zərbələri ilə yerə sərir. Həmişə rəhimli olan Mübariz erməniləri qırdıqca sanki sevinir və gözlərində bir parıltı yaranırdı. Bu parıltı həmin o parıltı idi ki, hələ dünyaya gələrkən atası Ağakərim kişi ilk dəfə övladını qucağına götürərkən duymuşdu. Ancaq ovaxtı Ağakərim kişinin ağlına da gəlmirdi ki, bu, övladının gələcəkdə həyata keçirəcəyi müqəddəs arzusunun parıltısı idi.
        İndi Mübarizin gözlərindəki bu parıltı sankı gecənin qaranlığında Mübarizə, düşməni seçib ona atəş açmağa imkan verirdi.
        Mübariz sona qədər döyüşdü, çoxlu sayda erməni əsgərlərini qırdı və şəhid oldu.
        Həmin gecə Mübarizin müqəddəs arzusunun - qisas almaq və şəhid olmaq gecəsi idi. Bu gecə son və çox şərəfli bir gecə idi. Çünki Mübariz arzusuna layiqincə çatmışdı."
"        Mənim ana dilim! Bu, o dildir ki, analarımız bizə beşik başında həyatın ən həzin simfoniyası olan laylanı bu dildə demişdir, bu, o dildir ki, Füzuli eşqi, Nəsimi dözümü, Vurğun şirinliyi, Üzeyir dünyası bu dildə ifadə olunmuş, zaman-zaman qanımıza, canımıza hopmuşdur.
        Dilsiz insan susuz səhralara bənzər. insan hələ körpəikən dilin vasitəsi ilə ana laylasındakı doğmalığı duyur, hiss edir, eşitdiyi nağıllardakı hər sözün, hər ifadənin necə səsləndiyini öyrənməyə cəhd edir.
        Mənim ana dilim Azərbaycan dilidir. Bu dil məni dünyaya gətirən anamın dilidir, üzərində boy atıb böyüdüyüm Vətənimin dilidir - Azərbaycan Respublikasının dövlət dilidir.
  Səni şəfəq bildim bu cahanda mən,
Bəzən şimşək olub qəzəblə çaxdın.
İlk dəfə dünyaya göz açanda mən.
Qəlbimə günəşin özüylə axdın

        Azərbaycan dili Azərbaycan xalqının varlığıdır. Min ildən artıq tarixi olan bu dildə nə qədər gözəl əsərlər yaranmış, nə qədər hikmətli fikirlər söylənmişdir. Azərbaycan dili ecazkar bir dildir. Azərbaycan dili haqqında yazıçı Mirzə ibrahimovun fikri çox maraqlıdır. O yazır: «Azərbaycan dili qanadlı xəyalları, coşqun ehtirasları, dərin fikirləri ifadə edə bilir. Eyni zamanda bu dil gözəldir, cazibədardır, şeirlə, ahənglə, musiqi ilə doludur».
        İnsan həyatında dil qədər lazımlı, dil qədər ecazkar bir şey yoxdur. Çünki məhz dilin köməyi ilə biliklərə yiyələnir, onun vasitəsi ilə öz sevinc və arzularımızı, sevgi və məhəbbətimizi, qəzəb və nifrətimizi bildiririk.
        Azərbaycan dili əsrlər boyu inkişaf edərək zamanlardan süzülə-süzülə gəlmiş, kamil bir dilə çevrilmişdir. Bu incə və lətafətli dil bütün dövrlərdə öz gözəlliyi və şirinliyi ilə dünya dillərinə meydan oxumuşdur. Bir çox tanınmış sənətkarlar bu dilin gözəlliyini duyaraq onu öyrənmək həvəsində olmuşlar. Böyük rus şairi M.Y.Lermontov Qafqazda olarkən dostu S.A.Rayevskiyə yazırdı ki, Avropada fransız dilini bilmək nə qədər vacibdirsə, Qafqazda da Azərbaycan dilini bilmək qədər zəruridir.
        Azərbaycan dili bizim varlığımız və sərvətimizdir. Onun saflığını və müqəddəsliyini qorumaq, yad təsirlərdən qurtarmaq bizim borcumuzdur. Mən Azərbaycan ölkəsində yaşayıb Azərbaycan dilində danışdığıma görə fəxr edir və yazımı görkəmli şairimiz Nəbi Xəzrinin şeirindən götürülmüş bir bəndlə bitirmək istəyirəm:
  Ucalır bağçada bülbülün səsi,
Çay susur, əsməyir çəməndə yenə.
Nə qədər doğmadır onun nəğməsi
        Mənim həyatda ən sevimli şəxslərim öz müəllimlərimdir. Mən öz müəllimlərimi çox sevir və onlardan nümunə götürürəm. Bu həm də mənim müəllim sənətinə olan məhəbbətimdən irəli gəlir. Mən müəllimlik sənətindən şərəfli heç nə qəbul edə bilmirəm. Hörmətli mərhum prezidentimiz Heydər Əliyevin dediyi kimi, «Müəllim vəzifəsi ona görə şərəflidir ki, o, cəmiyyət üçün ən dəyərli, ən bilikli, zəkalı, tərbiyəli vətənpərvər vətəndaşlar yetirir. Bəli, bu, doğrudan da, belədir. Müəllim ömrü bir çırağa bənzər. Sönənə qədər bilik dolu hərarətini şagirdinin duyğularına, idrakına hopdurur. Müəllim ömrü bir Aya bənzər. O, şagirdin mənəvi dünyasındakı qaranlıqları öz işığı ilə əridir və nurlandırır.
Səadət tapıbdı onu içən kəs.
Yaxşı müəllimdən yaxşı dərs alan
Həyatda heç vədə büdrəyə bilməz.

        Görkəmli şairimiz Cavad Cavadlının müəllim haqqında dediyi bu kəlmələr mənim ürəyimdən xəbər verir və bir şeyə inanıram ki, həqiqətən, yaxşı muəllimin pis şagirdi ola bilməz. Çünki yaxşı müəllim ən pis şagirdi belə öz təsiri altına alıb tərbiyə etməyə, onu əsl insana çevirməyə qadirdir. Mənim də müəllimlərim belə şəxslərdir. Onlar pərvanə tək başımıza dolanır, bizdən ötrü özlərini oda vurmaqdan çəkinmirlər. Onlar bizə öz doğma balaları kimi yanaşır, ağrımızı öz ağrıları, sevincimizi öz sevincləri kimi qəbul edirlər. Heç yadımdan çıxmaz ədəbiyyat müəllimimiz məni keçmiş dərsi danışmaq üçün lövhəyə çağırdı. Böyük şövqlə dərsi danışmağa başladım. Mən dərsi danışdıqca müəllimə fikir verirdim. Onun üzündə elə bir məmnunluq duyğusu, elə bir nur var idi ki, ona baxan şəxs onun həmin anda ən xoşbəxt insan olduğunu fikirləşərdi. Mənim dərsi yaxşı danışmağım müəllimi göyün yeddinci qatına qaldırmışdı. Belə müəllimi sevməmək, onu nümunə kimi qəbul etməmək mümkündürmü? Əsla yox.
        Mən bu gün adicə şagirdəm. Qəlbim arzularla doludur. Gələcəkdə yazıçı ola bilsəm, öz şah əsərimi müəllimlərim haqqında yazacağam, heykəltəraş ola bilsəm, müəllimlərimin bütün daxili və xarici gözəlliklərini əks etdirməyə qadir olan bir müəllim heykəli yaradacağam, bir rəssam ola bilsəm, elə bir gözəl müəllim portreti çəkəcəyəm ki, baxan kimi hamı onun öz ülvi əməlləri ilə məlakələrdən yüksəkdə durduğunu görə bilsin.
  Qara saçlarına düşən ağ dənin
Hamısı zəhmətdən gəlibdir başa.
Hara baxıramsa, müəllimim, sənin,
Arzunu günəşlə görürəm qoşa."
        Mən xalqımızın qəhrəman övladlarından biri - gənc sərkərdə, polkovnik Rövşən Əkbərov barəsində söhbət açmaq istəyirəm.
        Rövşən Əkbərov heç vaxt qəhrəman adını almaq üçün vuruşmamışdır. O, qəlbində Vətənə özü boyda sevgi gəzdirir, torpaqlarımıza göz dikən düşmənə kəskin nifrət bəsləyir, xaraktercə cəsurdur. Rövşən Əkbərov komandirlə əsgər arasında sərhəd yaradan, döyüşü təhlükəsiz mövqelərdən izləyən sərkərdələrdən deyil. O, komandirin şəxsi nümunəsini müharibənin əsas silahı sanır.
        Azərbaycanın Milli Qəhrəmanı, general Rövşən Əkbərov 1965-ci ildə Bakı şəhərində dünyaya gəlib. Balaca Rövşən məhəllə uşaqları ilə «Müharibə» oyunu oynamağı xoşlayır, valideynlərinə tez-tez böyüyəndə hərbçi olacağını bildirirdi. Niyyətin hara, mənzilin də ora, deyiblər. Rövşən Əkbərov 1982-ci ildə C.Naxçıvanski adına Xüsusiləşdirilmiş İbtidai Hərbi məktəbi, 1986-cı ildə M.V.Frunze adına Kiyev Ali Hərbi Ümumqoşun Komandirlər məktəbini bitirib və hərbi fəaliyyətə kəşfiyyat bölüyündə taqım komandiri kimi başlayıb. Onun döyüş yolu uzaq Əfqanıstandan keçib, burada apardığı döyüşlərin birində yaralanıb və göstərdiyi igidliyə görə «Qızıl Ulduz» medalı ilə təltif olunub.
        Keçmiş ittifaq dağıldıqdan sonra Rövşən Əkbərov Milli Ordunun tərkibində ön cəbhəyə getmək, vuruşmaq istəyi ilə alışıb yanırdı. Lakin hərbi xidmətin də öz qayda-qanunları var, burada şəxsi istək heç də hər şeyi həll etmir. Rövşən Əkbərovun nümunəsində isə Əfqanıstanda aldığı yara onun ön xəttə getməsinin qarşısını kəsirdi.
        Nəhayət, tale ona şans verir. 1991-ci ilin dekabrında onun çalışdığı Beyləqan Hərbi Komissarlığına belə məzmunda telefonoqramma daxil olur. «Xüsusi təyinatlı tabor yaratmaq üçün Əfqanıstanda qulluq etmiş zabitlər Müdafiə Nazirliyinə gəlsinlər».
        Beləliklə, döyüşkən ruhlu zabit Rövşən Əkbərov arxa cəbhə ilə həmişəlik vidalaşır.
        Milli Qəhrəman Rövşən Əkbərovun Şuşanın müdafiəsindən başlayan döyüş yolu müxtəlif cəbhələrdən keçmişdir. Onu əvvəlcə taqım, az sonra bölük komandiri və nəhayət, tabor komandirinin müavini təyin edirlər. Şuşanın müdafıəsi xüsusi təyinatlı tabor üçün çox ağır döyüş olur. Taborun şəxsi heyətindən cəmi 25-30 nəfər şəhərin müdafıəsindən salamat çıxmışdı...
        1992-ci ilin avqustunda «əfqanlardan» ibarət taboru ermənilərin aramsız hücumlarına məruz qalan Sədərək qəsəbəsinə göndərirlər. Qəsəbənin müdafiəsində Rövşən Əkbərovun hərbçi istedadı, təşkilatçılığı üzə çıxır. Tezliklə düşmənin bütün atəş nöqtələri susdurulur.
        1993-cü ilin yanvarında 28 yaşlı mayor Rövşən Əkbərov artıq xüsusi təyinatlı taborun komandiri idi. Onun rəhbərliyi altında xüsusi təyinatlı taborun 1993-1994-cü illərdə Füzuli, Beyləqan və Tərtər istiqamətlərində apardığı uğurlu döyüş əməliyyatları Qarabağ müharibəsində dönüş kimi qiymətləndirilir. Füzuli cəbhəsində xüsusi təyinatlı tabor düşməni 35 kilometr geri atmağa müvəffəq olmuşdur. 1994-cü ilin yazında Tərtər istiqamətində də eyni vəziyyət təkrarlanmışdır. Xüsusi təyinatlı tabor düşməni ağır itkilərə məruz qoyaraq onları geri çəkilməyə məcbur etmişdir.
        Polkovnik Rövşən Əkbərovun komandiri olduğu xüsusi təyinatlı taborun döyüş və siyasi hazırlığı 1994-cü ilin oktyabrında və 1995-ci ilin martında ölkədə dövlət çevrilişinə cəhd göstəriləndə bir daha imtahana çəkildi. Həmin hadisələr zamanı taborun şəxsi heyəti qiyamçılara qarşı barışmaz mövqe tutaraq dövlətçiliyimizi sədaqətlə qorudular.
        Milli Qəhrəman, iki dəfə «Azərbaycan bayrağı» ordeni ilə təltif edilmiş Rövşən Əkbərovun həyatı bizim üçün örnəkdir."
"        Təxminən 800 kilometr məsafədə doğma Azərbaycanımızın sahillərini yuyan bir inci var - mavi sulu Xəzər. Düzdür, Xəzər beş ölkənin dənizidir. Rusiya Federasiyası, İran, Qazaxıstan, Türkmənistan kimi ölkələr də bu dənizin sahillərində yerləşir. Ancaq bizlərdən hər birimiz Xəzərə övlad anaya isinişən kimi öyrəşmişik və qəlbimizdə ona xoş duyğular bəsləyirik. Bizi Xəzərlə bağlayan tellər çoxdur. Daha dəqiq ifadə etsək, bu dəniz taleyimizin bir hissəsinə çevrilmişdir. Mən onu elə belə də çağırıram: mənim doğma, sevimli Xəzərim!
        Mən Xəzərə olan sonsuz məhəbbətim barədə tez-tez düşüncələrə dalıram: bu dənizi mənə sevdirən nədir? Nə üçün mən həyatımı Xəzərsiz təsəvvür etmirəm? Bu sualların cavabı sadədir: məni bu dənizlə çoxlu xoş xatirələr bağlayır.
        Mənzilimizin eyvanından Xəzərə füsunkar mənzərə açılır. Mən tez-tez eyvanda oturub bu mənzərəni seyr edirəm. Lakin hər dəfə sanki bir yenilik kəşf edirəm. Səhərlər üfüqdən boylanan günəş ayna kimi parlayıb bərq vuran sularda al-qırmızı rəngdə əks olunur. Lacivar dalğalann həzin pıçıltılarını lap yaxında hiss edirsən. Sanki dalğalar da canlıdırlar - hələ yatan şəhəri yuxudan oyatmamaq üçün sakit-sakit sahilə toxunub ehtiyatla geri çəkirlər. Çox keçmir ki, dəniz sahilinin sehirli sükutu pozulur. Dənizi sevən, qəlbən ona bağlı olan insanlar sahil bağına tələsir, Xəzərlə görüşə gəlirlər.
        Günəş qüruba enib şər qarışanda isə mənim Xəzərimin başqa bir büsatı olur. Heç təsadüfi deyildir ki, Xəzərin axşam mənzərələri dillər əzbərinə çevrilmiş, bu barədə çoxlu şeirlər, mahnılar yazılmışdır. Məgər işıqları sayrışan bulvarda keçən anların, mavi sulann qoynunda gəmi ilə dəniz gəzintisinə çıxmağın, sahil zolağı boyunca uzanan məhəccərlərə söykənib uzaqlarda dənizlə səmanın qovuşmasını seyr edərək şirin xəyallara dalmağın ləzzətini başqa bir şeylə əvəz etmək mümkündürmü? Əsla! Hər bir bakılı, bu şəhərdə doğulub boya-başa çatan hər bir gənc belə unudulmaz dəqiqələri əbədi olaraq öz yaddaşına həkk edir və bundan sonsuz qürur duyur.
        Mən yay tətilini, adətən, Abşeronun Şimalında Ləiş massivində yerləşən bağ evimizdə keçirirəm. Yaxın lıqda çimərlik yerləşir. Axşam-səhər bura adamla dolu olur. Sevimli Xəzər isti yay günlərində bakılıları, şəhərimizin qonaqlarını sehirli bir qüvvətək özünə çəkir. Uşaqlar da, böyüklər də sonsuz sevinclə dənizlə təmasa can atırlar. Burada mavi suların qoynunda, qızıl qumlu sahillərdə keçirdiyim anlar yay tətilimin ən mənalı hissəsini təşkil edir.
        Xəzərdə gəmi ilə dəniz gəzintisinə çıxmağın da bir özgə ləzzəti var. Mən dəniz gəzintisini axşam saatlarında daha çox xoşlayıram. Bu gəzintilər zamanı mən, adətən, gəminin ön hissəsini seçirəm. Gəmi irəlilədikcə sular sanki ona yol açır. Beləcə, adamın qəlbində sonsuzluğa qədər olan məsafəni qət etmək, səma ilə dənizin birləşdiyi yerə çatmaq istəyi yaranır. Motorun səsinin dəyişməsi, gəminin ləngər vurub yana əyilməsi səni xəyallardan ayırır. Gəmi geri dönüb sahilə qayıdır. Şəhərə yaxınlaşdıqda Bakının gözəlliyinə heyran qalırsan. Sahil boyunca qövs şəklində uzanan Dənizkənarı parkın sayrışan işıqları mavi sularda əks olunur. Uzaqdan adama elə gəlir ki, Qız qalası, digər möhtəşəm tikililər birbaşa dənizdə «lövbər» salmışlar...
        Lakin Xəzər yalnız gözəllik rəmzi, əla istirahət məkanı deyil, onun həm də böyük iqtisadi əhəmiyyəti var. Xəzərin sahilləri boyunca uzanan ərazilərdəki yaşayış məntəqələrində insanlann həyat və məişəti, dolanışığı dənizlə sıx bağlıdır. Xəzərdə mövcud olan balıqların əksəriyyəti onun Azərbaycan sahillərində də yaşayır. Ag balığın qiymətli növləri olan nərə, uzunburun, bölgə və s. Azərbaycan sahillərində daha çox yayılmışdır. Bundan başqa, dəniz nəqliyyatı ilə daşınan yüklər respublikamıza böyük gəlir gətirir.
        Xəzərin əsas sərvətlərindən biri də neftdir. Burada «Neft Daşları»nın istismara verilməsi ilə dünyada açıq dənizdə «qara qızıl» hasilatının təməli qoyulmuşdur. Hazırda xarici şirkətlərin köməyi ilə Xəzərin daha dərin hissəsində yerləşən «Azəri», «Günəşli», «Çıraq» kimi məhsuldar yataqlardan neft və qaz hasil edilir.
        Lakin Xəzərin təbii sərvətlərindən geniş istifadə olunması onun ehtiyatlarının qorunmasına, çirklənməsinin qarşısının alınmasına daha artıq dərəcədə diqqət yetirməyi tələb edir. Buna görə də Xəzəri sevən insanlar onu qorumaq naminə qüvvələrini birləşdirməlidirlər."
"        Mənim ailəm böyük deyil. Biz ailədə beş nəfərik. Atam, anam, mən, bacım və nənəm. Atamın qırx beş yaşı var. O, jurnalistdir, qəzetdə işləyir. O, öz sənətini çox sevir. Atam hər axşam iş otağında bir neçə saat işləyir, müxtəlif mövzularda məqalələr yazır. Atam deyir ki, qələm onun üçün böyük məsuliyyət deməkdir, gərək hər mövzunu ətraflı öyrənəsən və onu yüksək peşəkarlıqla qələmə alasan. Mən atamın işini çox xoşlayıram. O, tez-tez maraqlı insanlarla görüşür, respublikamızın bölgələrinə və xarici ölkələrə səfərlərə gedir. Sonralar bu görüşlər, səfərlər maraqlı məqalələrə çevrilir. Atamın ilk oxucuları ailə üzvləridirlər. O yazdığı hər məqaləni ilk dəfə bizə oxuyaraq fikrimizi öyrənir. Atam öz mövqeyini, adətən, faktların dili ilə əsaslandırır və biz ümumi qənaətə gəlirik.
        Anamın qırx iki yaşı var. O, Azərbaycan Dövlət Dillər Universitetini bitirib və hazırda Bakı Dövlət Universitetində ingilis dili müəllimi işləyir. Anam taleyini bağladığı müəllimlik peşəsinin vurğunudur. O öz ixtisasını, sənətinin incəliklərini yaxşı bilir və tələbələri ilə asanlıqla dil tapmağı bacarır. Anamın çoxlu yetirmələri var. Onların sorağı dünyanın müxtəlif ölkələrindən, ayrı-ayrı beynəlxalq təşkilatlardan gəlir. Anam öz yetirmələri ilə fəxr edir, onların hər xoş sorağına qəlbən sevinir. O, universitetin ictimai həyatında da yaxından iştirak edir. Otən il anamın universitetdə ingilis dilində təşkil etdiyi beynəlxalq konfransda mən də iştirak etdim. Bu, maraqlı bir tədbir idi. Konfransa çoxlu qonaqlar təşrif gətirmişdilər. Anam həm də bir neçə kitab və dərslik yazıb, lüğətlər çap etdirib. Ailədə onun da ilk məsləhətçiləri biz oluruq.
        Nənəmin yetmiş yaşı var. O, uzun müddət Azərbaycan Elmlər Akademiyasında çalışıb, filologiya elmləri namizədidir. Bir neçə ildir ki, təqaüdə çıxıb. O, boş vaxtlarında bizə maraqlı əhvalatlar, nağıllar söyləyir. Nənəm evdə hamının köməkçisidir və heç vaxt «yorulmuşam» kəlməsini dilinə gətirməz. O tez-tez milli xörəklər bişirir. Nənəmin hazırladığı plovu, xəngəli, müxtəlif növ dolmaları ailənin hər bir üzvü ləzzətlə dadır.
        İndi isə sizə özümü təqdim etmək istəyirəm. Mən ailənin sonbeşiyiyəm. On dörd yaşım var. Səkkizinci sinifdə oxuyuram. Mən də bacım kimi dərs əlaçısıyam. Artıq gələcəkdə kim olacağımı da müəyyənləşdirmişəm - həkim olmaq ən böyük arzumdur. Bu peşəyə məndə marağı atam oyadıb. O deyir ki, dar ayaqda insanların köməyinə çatmaq, xəstələrə şəfa vermək çox savab işdir. Mən başa düşürəm ki, təkcə arzu ilə iş bitmir, yaxşı həkim olmaq üçün gərək çox oxuyasan. Buna görə də mən tibbə aid çoxlu kitablar oxuyuram.
        Biz tətilləri, bayram günlərini ailəliklə bağ evimizdə keçirməyi xoşlayırıq. Atam burada meyvə ağacları, tərəvəz əkib. Biz ona təsərrüfat işlərində yaxından kömək edirik. Bağda işləmək mənim çox xoşuma gəlir. Ağaclar da sanki canlıdırlar, insan qayğısını hiss edirlər. Onlara yaxşı qulluq göstərəndə tez böyüyür və yaxşı məhsul verirlər.
        Fəqət bütün peşələrin fövqündə dayanan müqəddəs bir peşə də var. Bu, müəllimlikdir. Həkim də, mühəndis də, kosmonavt da seçdikləri sənətin sirlərini məhz müəllimdən öyrənirlər. Müəllim elm, bilik xəzinəsinin qapısını insanların üzünə açan bir varlıqdır.
        Bu xəzinəyə inamla daxil olanlar həyatın enişli-yoxuşlu yollarında büdrəmir, öz biliyi və əməlləri ilə cəmiyyətin inkişafına töhfələr verirlər. Elə buna görə də dünyada müəllim əməyinin bənzəri yoxdur. Əgər bu gün biz bəşəriyyətin çatdığı yüksək inkişaf səviyyəsi, elmi-texniki nailiyyətlər barədə məmnunluqla söhbət açırıqsa, buna görə ilk növbədə müəllimlərə minnətdar olmalıyıq. Insan cəmiyyətinin əzəli və sonu müəllim əməyi ilə bağlıdır. insanlar öyrənə-öyrənə kamilləşmiş, təbiətin sirlərinə yiyələnərək onu ram etmiş, yeni-yeni kəşflərlə öz həyatlarını yüngüliəşdirmişlər.
        Deyirlər ki, hər kəsin taleyində müəllimin yeri var. Bu, həqiqətən belədir. Ona əlindən tutub əlifbanın ilk hərfini, «ana» kəlməsini yazmağı, saymağı öyrədən ilk müəllimini kim xatırlamır? Məktəb partası arxasında keçən illərdə müəllimlər bizə qətrə-qətrə Vətənə, torpağa sevgi hissi aşılayırlar. Biz Azərbaycanın kəşməkəşli tarixi, ana yurdumuzun təbiətinin gözəllikləri, xalqımızın dostları və düşmənləri barədə müəllimlərimizdən çox şey öyrənmişik. Sevimli müəllimlərimiz bizə şifahi xalq yaradıcılığının, dastanlarımızın ruhunu aşılayıblar, eləcə də yazılı ədəbiyyatımızın görkəmli nümayəndələrinin - Nizaminin, Füzulinin, M.Ə.Sabirin, S.Vurğunun, C.Məmmədquluzadənin, H.Cavidin əsərlərinin incəliklərini öyrədiblər. Biz onların sayəsində bütün varlığımızla xalqımızın əsrlərin sınağından çıxan adət-ənənələrinə, milli-mənəvi dəyərlərinə bağlanmışıq, dünyagörüşümüz, həyata sağlam baxışımız formalaşıb.
        Əlbəttə, bütün bunlar ani olaraq baş vermir, uğurlarımızın arxasında müəllimlərimizin illər boyu çəkdikləri gərgin zəhmət dayanır. Elə buna görə də cəmiyyətdə müəllimlik çox şərəfli, müqəddəs peşə hesab olunur. Alim də, sərkərdə də, bir sözlə, həyatda tutduğu mövqedən asılı olmayaraq hər kəs müəllimi qarşısında baş əyir, ona səcdə qılır, onu həmişə xoş duyğularla yada salır. Aşağıdakı misralarda şair insanların ilk müəllimləri ilə bağlı xoş arzularını səmimi şəkildə ifadə etmişdir:
  Günəşə çatsa da nurlu taleyim,
Səninlə bağlıdır arzum, diləyim.
Nə bir dərdim olar, nə də bir qəmim,
Sən yüz il yaşasan, ilk müəllimim!

        Müəllim əməyini çox vaxt bağban əməyi ilə müqayisə edirlər. Bağban min bir zəhmətlə yetişdirdiyi ağacın bəhrəsini görəndə sevindiyi kimi, öz yetirmələrinin xoş sorağını alanda müəllimin də qəlbi sevincdən dağa dönür. Müəllimlərimiz ad-san sahibi olan yetirmələri barədə həmişə iftixar hissi ilə söhbət açırlar. Bu vaxt, adətən, xoş xatirələr göz önündə canlanır. Yetirmələrinin uğurları müəllimlərimizə sanki yeni güc verir, onları daha şövqlə işləməyə ruhlandırır.
        Mən və bir neçə rəfiqəm də gələcək həyat yolumuzu müqəddəs müəllimlik peşəsi ilə bağlamağı qərarlaşdırmışıq. Qəlbimizdə belə bir istəyin baş qaldırmasına səbəb sevimli müəllimlərimizin nümunəsi olmuşdur."
"        Dostsuz insan qanadsız quşa bənzər. Uçmaq, fəzalara qalxmaq istər, qalxa bilməz, tappıltı ilə yerə düşər, daha ağır olar onun üçün.
        Məhşur bir kəlam var: «özünə dost axtarmayan, özü-özünün düşmənidir.» Odur ki, özünə yaxın olmaq istəyirsənsə can yoldaşın, qəlb ortağın olmalıdır.
        İnsan həyatı hər cür «sürprizlərlə» doludur. Sevinci, kədəri, yaxşısı, pisi, problemləri və s. Bu anlarda insan çoxları ilə bölüşür, dərdləşir, məsləhət alır, lakin ürəyi soyumur. Özünə, qəlbinə daha yaxın olan kimi isə, kimləri isə axtarır. Onu tapıb problemini onunla bölüşdükdən sonra bir rahatlıq əldə edib sakitləsir.
        Xoşbəxt o insandır ki, yaxşı və pis günlərində, ən çətin anlarında üzünü dostunun, dostunun özünün yanında görsün. Bir xalq deyimində olduğu kimi, «Yaxşı dost dar gündə tanınar.» Yəni dar gündə güvənəcəyin insan! Belə insan heç vaxt səni darda qoymaz. Belə insan, belə dost sənin həm mənəvi, həm də maddi sərvətindir.
        Dost - dostluq deyilən bu ülvi varlıq bir gün, beş günlə deyil, zamanzaman müəyyənləşir. Yəni illər boyu sınaqdan çıxır, mətinləşir, bərkiyir, əsl dostluğa çevrilir. Dostluq zərgər dəqiqliyi, aqil kamilliyi, düzgün ölçü-biçi tələb edən bir varlıqdır. Bu varlıqda nəyinsə çox, nəyinsə azlığı bu tarazlığı pozar. Dostluq- həssaslıq, nəciblik, yaxınlıq, doğmalıq və s. kimi ali məqamları üzündə cəmləşdirir.
        Böyük səmimiyyət, bir-birindən sirr saxlamamaq, bir-birinə yaxınlıq, doğmalıq, bağlılıq hissləri, dost və dostluğa xatir yeri gəldikdə öz şəxsi maraqlarından keçmək- budur əsl dostluğun bariz nümunəsi.
        Dostlarım çoxdur. Bunların içərisində sinif yoldaşı, qonşu və bəzi qohumlarımdan olan dostlarım var. Mənim özüm də dostlarım üçün örnək saydığım keyfiyyətlər var. Hansıdır onlar? Mən dostlarımı necə seçirəm?
        Əsl insana xas olan əlamətlər: sadəlik, təvazökarlıq, səmimilik, mehribanlıq, şən, gülərüzlülük, fərasətlilik. Bütün bu xarakterlərə malik insan elə kamil, mükəmməl insandır. Belə insanın dostluğu da tam olar. Əsl dostluq bir-birinə qarşılıqlı hörmətə, qayğıkeşliyə söykənir.
        Mənim dostlarımla aramızda belə şərtlərimiz var. Bir-birimizin səhv və çatızmazlıqlarımızı üzümüzə deyib, səhvlərimizdən nəticə çıxaraq. Budur, bizim dostluq devizimiz.
        Bütün sadaladığımız xüsusiyyətlər əgər mən dost saydığım o şəxsdə varsa, bu dostluq tarixin hər bir ağır sınaqlarından çıxar. Yaşadığımız həyat boyu öz təmkin və tarazlığını pozmaz.
  Hər çətin anımda kəsin yanımı,
Axın ürəyimə, gülüşlə, sözlə.
Mən öz varlığımı, öz ünvanımı,
Tapıram hər yeni gəlişinizlə.

"Gözümdə, könlümdə bir qönçə kimi
Hərəniz bir duyğu bəxş edər mənə.
ömrüm çox dolaşıq düyünçə kimi
Həmişə möhtacdır dost əllərinə.

        Dostluq yer üzünün ən gözəl neməti, ülvi və müqəddəs hisslərin toplusudur. Dostluğu insanlara sevinc dolu həyat bəxş edən saf və mənəvi bir sərvət adlandırmaq olar. Dostluq insanları bir-birinə yaxınlaşdıran qırılmaz zəncirdir, mənəvi körpüdür.
        İnsan həyatının ən gözəl xüsusiyyətlərindən biri, tək olmamasını hiss etməsidir. Bizim əhatəmizdə hər cür insanlar var. Ailəmiz, qonşular, doğmalar sinif yoldaşlan və s. Lakin bəzən ətrafında elə bir insan olur ki, ondan gözləmədiyin yaxın münasibət, doğmalıq, başqa yaxınlarında hiss etmədiyin alicənablıq duyursan.
        Hər hansı bir çətinliyə düşdüyün zaman başqa doğmalarınla ovunursan, təsəlli tapırsan. Amma için rahat olmur, lakin o söylədiyin başqalarından duymadığın alicənab şəxsin yolunu gözləyirsən. Bax, budur dostları bir-birinə bağlayan ülvi tellər.
        M.Araz «Dost» şeirində dostluğu necə gözəl tərənnüm etmişdir.

Hər çətin anımda kəsir yanımı,
Axır ürəyimə gülüşlə, sözlə.
Mən öz varlığımı, öz ünvanımı,
Tapıram hər yeni gəlişinizlə.

        Dost bəzən balaca quşcuğaz, bəzən var olmayan sevgili, bəzən də dibçəkdə çiçəkdir. Amma əsl dost səni səndən çox sevəndir. Əsl dostluq dənizə, ümmana bənzər, daim coşar, çağlayar, insanları fədakarlığa səsləyər. Əsl dost ağır, çətin günlərində bir-birinə dəstək olub, acısına, şirininə də ortaqlaşan, bütöv xarakterli insan olmalıdır. Dost dostun səhvini üzünə deyib, onu doğru yola çəkməlidir.
  Bəzən hamarda da büdrəyir adam,
Oxuyur üzümə nə günahım var.
Ittiham etsəniz günah sanaram,
Güzəştə getsəniz, ittiham olar.


Qəlblər birdir, dünyalar ayrı olsa da
Biz dostumuzu unutmarıq, bizdən çox uzaq olsa da...
  Dəniz dərindir dayanılmaz,
Dostluq əbədidir, unudulmaz.
        Mən arzu edərdim ki, bütün insanların dostluğu daimi və əbədi olsun! Mənim də...
"        Həyatda hər kəsin bir arzusu var. Kimi müəllim, kimi həkim olmağı arzulayır. Kimi hələ uşaq yaşlarından texnikaya maraq göstərir, böyüyəndə də bu yolu tutur. Sıralarımızda müğənni, aktyor, jurnalist və yaxud idmançı olmaq istəyənlər də var. Bir sözlə, orta məktəbi qurtaran kimi yollar haçalanır. Hər kəs qəlbinin dərinliyində bəslədiyi arzusunun arxasınca gedir.
        Bəs mən kim olmaq istəyirəm? Mən də tez-tez bu sualla baş-başa qalıram. Quş qanadlı xəyallar məni uzaqlara aparır. Gah rəssam oluram, doğma Azərbaycanın əsrarəngiz təbiətini tablolara köçürüb bütün dünyaya tanıdıram. Gah bu gün bizə elmin sirlərini öyrədən sevimli müəllimlərimə oxşamaq, onların yolunu davam etdirmək istəyirəm. Eh, arzular, arzular! Elə televiziya diktoru olmaq da xoşbəxtlikdir - hər axşam evlərə qonaq gedirsən, səni arzulayan insanları sevindirirsən, onlarla həmsöhbət olursan...
        Mənim üçün belə uzun tərəddüdlər artıq arxada qalmışdır - mən seçimimi iqtisadiyyatla bağlamışam. Orta məktəbi bitirdikdən sonra Azərbaycan iqtisad Universitetinə daxil olmaq ən böyük arzumdur. Seçimimi təsadüfən dəqiqləşdirməmişəm. Məlumdur ki, Azərbaycan müstəqillik qazandıqdan sonra respublikamızın beynəlxalq iqtisadi münasibətləri sürətlə inkişaf edir. Indi Azərbaycanı dünyanın ayrı-ayrı ölkələri ilə sıx əməkdaşlıq telləri bağlayır, tez-tez Bakıya beynəlxalq iqtisadi təşkilatların nümayəndələri təşrif gətirirlər. Azərbaycanlı mütəxəssislər də vaxtaşırı beynəlxalq iqtisadi forumlara qatılırlar. Bu sahə mənim üçün də çox cəlbedicidir. Buna görə də beynəlxalq iqtisadi münasibətlər sahəsində mütəxəssis olmaq qərarına gəlmişəm. Düşünürəm ki, bu sahədə yaxşı mütəxessis olmaqla xalqıma, Vətənimə fayda verə bilərəm.
        Əlbəttə, tək arzu ilə iş bitmir. Yaxşı mütəxəssis olmaq üçün gərək öz üzərində çox çalışasan, çoxlu kitablar oxuyasan. Mən də Azərbaycan iqtisadiyyatının aparıcı sahələrinə aid məlumatlar toplamağa, dünyanın iqtisadi coğrafiyasını, ölkələrarası iqtisadi münasibətlərin prinsiplərini öyrənməyə çalışıram. Televizorda iqtisadiyyatın bu və ya digər sahəsinin problemləri ilə bağlı müzakirələrə həvəslə baxıram. Öyrəndiyim yeni biliklər məni seçdiyim peşəyə daha da yaxınlaşdırır.
        Lakin mən hesab edirəm ki, peşə seçimi «Mən kim olmaq istəyirəm?» sualının tam cavabı deyil. Biz ilk növbədə müstəqil Azərbaycanın layiqli vətəndaşları kimi yetişməyə çalışmalıyıq, vətənpərvər olmalıyıq."
"Mənim varlığımın cilası bayraq!       
Torpağım üstünə kəlgələr salan,       

“Biz, o bayrağı minbir müşkülatla başımız      
üstünə qaldırdıq”                                            
M.Ə.Rəsulzadə

        Bu gün müstəqil və suveren Azərbaycanın üzərində əzəmətlə dalğalanan üçrəngli bayrağım mənim qürur və varlığımın təcəssümüdür. Bayrağım dalğalanırsa mən də varam. Bayraq hər bir millətin imzasını, onun kimliyini isbat edən bir varlıqdır. Böyük şairimiz B.Vahabzadə üçrəngli bayrağımıza özünün, xalqının sevgi və ehtiramını «Bayraq» şeirində bu cür tərənnüm və təbliğ edir.

Qaraca torpağı vətən görmüşəm.
Zəfər güllərini dövri-qədimdən
Bayraq işığında bitən görmüşəm.
Bayraq mənliyimdir, bayraq kimliyim,
Bayraq öz yurduma öz hakimliyim!

        Dövlət bayrağımız üzərində səkkizguşəli ulduz və aypara təsvir edilmiş - mavi, qırmızı, yaşıl rəngli üç zolaqdan ibarətdir. Bu rənglərin hər biri xalqımıza xas olan mühüm cəhətləri ifadə edir. Belə ki, mavi rəng türkçülüyümüzü, qırmızı rəng müasirliyimizi, yaşıl rəng isə müqəddəs islam dinini ifadə edir.
        Bayrağımızın yaranma tarixi XIX əsrin əwəllərinə təsadüf edir. Bu bayraq 1918 -1920-ci illərdə mövcud olmuş Azərbaycan Xalq Cümhuriyyəti dövründə yaradılmış milli dövlətçilik atributlarından biridir. 1918-ci il noyabrın 9-da Azərbaycan Xalq Cümhuriyyəti Nazirlər Şurası hökumətin başçısı Fətəli Xan Xoyskinin məruzəsi əsasında Azərbaycanın üçrəngli milli bayrağının təsdiq olunması haqqında qərar qəbul olundu. Milli bayrağımız ilk dəfə həmin gün Bakıda Azərbaycan Xalq Cümhuriyyəti Nazirlər Şurasının yerləşdiyi binada qaldırıldı.
        1919-ci il dekabrın 7-də Azərbaycan Xalq Cümhuriyyəti Parlamentinin açılışı zamanı parlamentin binası üzərində dalğalandı. Məhz o zaman da Azərbaycan Xalq Cümhuriyyətinin qurucusu M.Ə.Rəsulzadə parlamentin ilk iclasında «Bir kərə yüksələn bayraq, bir daha enməz» məşhur kəlamını söyləmişdir.
        Azərbaycan Xalq Cümhuriyyəti cəmi 23 ay yaşadı və 1920-ci ildə qonşu iri dövlətlərin mənfur planları nəticəsində süqut etdi. 70 il Azərbaycan xalqı doğma və əziz bayrağından zorla ayrı salındı. Lakin bu 70 il ərzində xalqın min bir əziyyətlə əldə etmiş olduğu üçrəngli bayrağına sevgi və məhəbbəti az da olsa tükənmədi. Əksinə, millətimiz bu bayrağın nə vaxtsa yenə də vətənimizin, doğma Azəribaycanımızın üzərində məğrurluqla dalğalanacağı anı səbirsizliklə gözlədi. Həm də yalnız gözləməklə kifayətlənmədi. Onun uğrunda diktator Sovet hakimiyyətinin kəskin qadağalarına baxmayaraq əzmlə, təmkin və qeyrətlə mübarizə apardı. Əzm və sücaət göstərdi, nəhayət, o gün gəlib çatdı. 1990-cı il noyabrın 7-də üçrəngli bayrağımız ümummilli liderimiz Heydər Əliyevin təşəbbüsü ilə Naxçıvan Muxtar Respublikasının dövlət bayrağı kimi təsdiqləndi. 1991-ci il fevralın 5-də isə Azərbaycan Respublikasının Ali Soveti üçrəngli bayrağımızın Azərbaycanın dövlət bayrağı kimi təsdiq olunması haqqında Konstitusiya Qanununu qəbul etdi.
        Bayrağımıza hörmət və məhəbbət rəmzi olaraq dövlət başçımız xarici ölkələrə səfərə gedərkən milli bayrağımız onu qəbul edən dövlət tərəfindən qaldırılır. Təntənəli mərasimlərdə dövlət bayrağı gətirilərsə, tədbirdə iştirak edən hərbiçilər hərbi salam verirlər. Mülki şəxslər isə bayrağa dərin hörmət əlaməti olaraq baş geyimlərini çıxarırlar.
        Üçrəngli bayrağımıza dərin məhəbbət rəmzi olaraq hər il noyabrın 9-u Konstitusiyada bayraq bayramı kimi qeyd olunur. Paytaxtımızın yüksək yerində inşa olunmuş Bayraq meydanında dünyanın ən hündür bayraq dirəyi qurulmuşdur.
        Bayrağımız respublikada fəaliyyət göstərən xarici ölkə səfirliklərinin yerləşdiyi binalarda, beynəlxalq sularda üzən gəmilərimizdə əzəmətlə dalğalanır.
        Dostlarımızı sevindirən, düşmənimizi xar edən üçrəngli bayrağımız dövlətimizin varlığını onun əzəmətini və gücünü bütün dünyada təsdiqlədi.
        Əminəm ki, müstəqil Azərbaycanımız siyasi və iqtisadi cəhətdən möhkəmlənib bərqərar olduqca üçrəngli milli bayrağımız daha yüksəklərə ucalacaq, sancılacağı məkanların sayı daha da artacaq:

Ucal Qarabağda, Qərbdə, Cənubda!
Yumruq tək birləşsin Azərbaycan da!
Şənliklər başlasın eldə, obadq
Gəl bu şənliklərdən bac al bayrağım!
Dalğalan bayrağım, ucal bayrağım!"
"        Aylı-ulduzlu üçrəngli bayrağıma baxıram - alnım açılır, qəlbim gülür, sinəm dağa dönür. Başımın üstündə bayrağım dalğalanırsa, mən vüqarlıyam, ucadan ucayam, xalqım azaddır, ölkəm müstəqildir, suveren dövlətim var. Bayraq mənim qələbə sevincimdir - Vətənimin zəfər günündə göylərə yüksəldilir, bayraq mənim qəm sirdaşımdır - məmləkətimin kədər, hüzn anlarında endirilir.
        Bayraq qürur duyduğum nişanədir - dövlətin varlığını sübut edir dünyada, millətimin imzasını təsdiqləyir imzalar içində. Harada ki üçrəngli bayraq dalğalanır - ora mənim Vətənimdir, Azərbaycan məkanıdır, orada yurdumun sədası, sözü-söhbəti var. Şair Bəxtiyar Vahabzadə «Bayraq» şeirində yazır:
  Bayraq mənliyimdir,
bayraq kimliyim
Bayraq - öz yurduma öz hakimliyim.

        Respublikamızın dövlət bayrağı - müstəqil Azərbaycan dövlətinin suverenliyinin rəmzidir. Dövlət bayrağımız üzərində səkkizguşəli ulduz və aypara təsvir edilmiş mavi, qırmızı, yaşıl rəngli 3 zolaqdan ibarətdir. Bu rənglər xalqımıza və dövlətimizə aid olan üç mühüm cəhəti özündə birləşdirir. Mavi rəng - türk soyumuzu (türkçülüyümüzü), qırmızı rəng - müasirliyimizi, yaşıl rəng isə müqəddəs İslam dinini ifadə edir.
        Bu gün Konstitusiya ilə müstəqil Azərbaycan Respublikasının dövlət rəmzlərindən biri sayılan üçrəngli bayrağımızın yaranma tarixi XIX əsrin əwəllərinə təsadüf edir. Bu bayraq 1918—1920-ci illərdə mövcud olmuş Azərbaycan Xalq Cümhuriyyəti dövründə yaradılmış milli dövlətçilik atributlarındandır. Azərbaycan Xalq Cümhuriyyəti Nazirlər Şurası 1918-ci il noyabrın 9-da hökumətin başçısı Fətəli xan Xoyskinin məruzəsi əsasında Azərbaycanın üçrəngli - mavi, qırmızı, yaşıl zolaqlı və üzərində ağ rəngli aypara ilə səkkizguşəli ulduz təsviri olan milli bayrağının təsdiq olunması haqqında qərar qəbul etmişdir. Milli bayrağımız ilk dəfə elə həmin gün Bakıda Azərbaycan Xalq Cümhuriyyəti Nazirlər Şurasının yerləşdiyi binada (indi Azərbaycan Dövlət Neft Şirkətinin yerləşdiyi bina) qaldırılmışdır. Daha sonra milli bayrağımız 1918-ci il dekabrın 7-də yenicə təşkil olunan Azərbaycan Xalq Cümhuriyyəti Parlamentinin açılışı zamanı parlamentin binası (indiki Əlyazmalar İnstitutunun binası) üzərində dalğalanmışdır. Azərbaycan Xalq Cümhuriyyətinin qurucusu M.Ə.Rəsulzadə parlamentin ilk iclasında məşhur «Bir kərə yüksələn bayraq bir daha enməz!» kəlamını söyləmişdir.
        Lakin Azərbaycan Xalq Cümhuriyyətinin ömrü uzun olmadı. O, qonşu iri dövlətlərin məkrli planları nəticəsində 1920-ci ildə süqut etdi. Sonrakı sovet hakimiyyəti illərində xalq üçrəngli bayrağından məhrum edilsə də, ona olan sevgini ürəyində yaşatdı. Düz 70 il xalqın qəlbində istiqlal sevgisi və istiqlalın rəmzi olan üçrəngli bayrağa məhəbbət səngimədi. İnsanlar milli bayrağımızın nə vaxtsa yenidən başımız üzərində dalğalanacağına həmişə böyük ümid bəsləyirdilər.
        Xalqın arzuları 70 il ötəndən sonra həyatda öz təsdiqini tapdı. Üçrəngli bayrağımız əvvəlcə qədim Naxçıvan torpağında qaldırıldı. 1990-cı il noyabrın 17-də üçrəngli bayrağımız ümummilli liderimiz Heydər Əliyevin təşəbbüsü ilə muxtar respublikanın dövlət bayrağı kimi təsdiqləndi. 1991-ci il fevralın 5-də isə Azərbaycan Respublikasının Ali Soveti üçrəngli bayrağımızın Azərbaycanın dövlət bayrağı kimi təsdiq olunması haqqında Konstitusiya Qanunu qəbul etdi.
        Üçrəngli bayrağımız Azərbaycan dövlətinin suverenliyinin rəmzidir. Respublikamızın prezidenti xarici ölkələrə səfərlərə getdikdə milli bayrağımız onu qəbul edən dövlət tərəfindən qaldırılır. Təntənəli mərasimlərdə dövlət bayrağı gətirilərsə, tədbirdə iştirak edən hərbiçilər hərbi salam verirlər, mülki şəxslər isə bayrağa dərin hörmət əlaməti olaraq baş geyimlərini çıxarırlar. Belə təntənəli mərasimlər qapalı yerlərdə keçirildikdə iştirakçılar bayrağın gətirilməsini ayaqüstdə qarşılayırlar.
        Biz üçrəngli milli bayrağımızın respublikamızda bütün təşkilatların, o cümlədən Prezident Aparatının, Milli Məclisin binası üzərində dalğalanmasından böyük qürur hissi keçiririk. Bu gün milli bayrağımız, həmçinin müstəqil Azərbaycanın üzv olduğu beynəlxalq təşkilatların iqamətgahları önündə qaldırılıb. Milli bayrağımız respublikamızın Fransa, Almaniya, Çin, Rusiya, ABŞ, Türkiyə, İran və digər xarici ölkələrdəki səfirliklərinin yerləşdikləri binalarda, beynəlxalq sularda üzən gəmilərimizdə əzəmətlə dalğalanır. Üzərində milli bayrağımızın əksi həkk olunmuş «Azal» Hava Yollarının təyyarələri dünyanın, demək olar ki, bütün ölkələrinə məxsus hava məkanlarında uçur. Birləşmiş Millətlər Təşkilatının Nyu- Yorkdakı iqamətgahı önündə 180-dən artıq müstəqil dövlətin bayrağı asılıb. Onların arasında üçrəngli bayrağımız, xüsusilə seçilir.
        Bir sözlə, dostu sevindirən, düşmənin gözünə tikan kimi batan üçrəngli bayrağımız dövlətimizin varlığını bütün dünyada təsdiqləyir. Şübhə yoxdur ki, müstəqil Azərbaycan siyasi və iqtisadi cəhətdən möhkəmləndikcə üçrəngli milli bayrağımız daha yüksəklərə ucalacaq, sancıldığı məkanların sayı daha da artacaq. Qoy daim zəfər soraqlı olsun üçrəngli bayrağımız!"
"Hələ yaşayıram gəlir nəfəsim,
Vətənim uğrunda döyünür nəbzim.
Sona qədər ölkəmə bağlıyam,
Çünki mən Azərbaycanlıyam!

        Həyatının böyük hissəsini vətəninə, torpağına, xalqına həsr etmiş Ulu öndərimiz Heydər Əliyev hər zaman Azərbaycanlı olması ilə fəxr edib öyünmüşdür. istər Azərbaycana rəhbərlik etdiyi illər ərzində, istərsə SSRİ adlanan bir imperiyada fəxri kürsülərdə əyləşdiyi, fəaliyyət göstərdiyi zamanlarda belə onu Azərbaycan məhəbbəti, azərbaycançılıq hissləri bir an da olsa tərk etməmişdir.
        Həm Azərbaycanda dinc quruculuq dövrlərində, həm Dağlıq Qarabağ münaqişələri vəziyyətində, həm vətənimizin üzərini qara buludlar alıb, vətəndaşlarımız qanına-qəltan edilib, tanklar dinc həmvətənlərimizi tozatorpağa qarışdırdığı zamanlarda Ulu öndərin qəlbi Azərbaycan eşqi ilə tutuşub yanmışdır. O, vətəndə və vətəndən uzaqlarda olduğu vaxtlarda da özünü vətənində xalqı ilə bir yerdə hiss etmişdir. Şair tarixi səxsiyyətin qəlbindən keçənləri bu cür dəyərləndirir:
  Ürəyimdə coşur doğma nəğmələr,
Vətən sevgisindən dəli qanlıyam.
Qəlbimdə əbədi kəlmələr
Mən fəxr edirəm ki, azərbaycanlıyam.

        H.ƏIiyevin dövlətçiliyimizin ən ağır günlərində göstərdiyi fəaliyyət və iradə sonsuz vətən sevgisinin parlaq nümunəsidir. Əsl vətəndaş, gözəl tarixi şəxsiyyət olan H.ƏIiyev millətini, torpağını sevmiş, onu labüd fəlakətlərdən qurtarıb, çevriliş, qiyam cəhdlərindən xilas etmişdir.
        Ulu öndərimiz ömrünün kamil, aqil anlarında da bir an da olsa vətən, xalq sevgisindən uzaq olmamış, daim qəlbi gənclik eşqi ilə alışıb yanmışdır.
  Odlar yurdunun azad gəncləri
Üçrəngli bayraqla, ordunla irəli!

        Görkəmli tarixi şəxsiyyət, müstəqil Azərbaycanımızın qüwətli ordusu üçrəngli bayrağı ilə öyünüb fəxr etmişdir. O, öz bariz irsi, tükənməz coşubçağlayan əməlləri ilə qəlbimizdə əbədi bir abidə qoymuşdur:
        «Mən bütün həyatımı xalqıma xidmət etməyə həsr etmişəm, bundan sonra da bu yolla gedəcəyəm, başqa yolum yoxdur. Vətənə, xalqıma, millətimə məhəbbət, müstəqil Azərbaycan dövlətinə, Azərbaycan respublikasına hədsiz məhəbbət mənim həyatımın mənasıdır, məzmunudur.»
(H.ƏIiyev)"
"        Müstəqil yaşamaq, taleyinin sahibi olmaq, öz dövlətini qurmaq hər bir xalqın arzusudur. Azərbaycan xalqı da həmişə bu istəklə yaşamışdır, Tarixdə zaman-zaman müxtəlif adlar altında müstəqil Azərbaycan dövlətləri mövcud olmuşdur. Buna misal kimi müxtəlif dövrlərdə tarixi Azərbaycan torpaqlarında yaradılmış Şirvanşahlar, Eldəgizlər, Ağqoyunlu, Qaraqoyunlu, Səfəvilər dövlətlərinin adını çəkə bilərik. Şah İsmayıl Xətayinin dövründə Səfəvilər dövləti bütün Azərbaycan torpaqlarını birləşdirirdi və Azərbaycan dili dövlət dili səviyyəsinə yüksəldilmişdi.
        Xalqımız ötən yüzillikdə iki dəfə dövlət müstəqilliyi qazanmışdır. 1918- ci ildə Azərbaycanda bütün islam dünyasında ilk demokratik respublika qurulmuşdur. Lakin bu respublikanın ömrü qısa oldu. Belə ki, xarici müdaxilə, daxili çəkişmələr və digər amillər üzündən Azərbaycan Demokratik Cümhuriyyəti az vaxtdan - cəmi 23 aydan sonra süqut etdi. Ötən əsrin son onilliyinədək davam edən sovet hakimiyyəti illərində xalqımız dövlət müstəqilliyindən məhrum qalsa da, respublikanın iqtisadiyyatını, elmini, mədəniyyətini inkişaf etdirmiş və müstəqillik üçün lazımi əsaslar yaratmışdır.
        Ötən əsrin sonlarında xalqımıza yenidən dövlət müstəqilliyinə qovuşmaq səadəti nəsib oldu. Sovet İttifaqı dağıldıqdan sonra 1991-ci il oktyabrın 18-də respublikanın qanunvericilik orqanı parlament Azərbaycanın dövlət müstəqilliyi haqqında Konstitusiya Aktı qəbul etdi və bununla da respublikamızın müstəqilliyi bərpa olundu.
        Həmin vaxtdan bəri xalqımız azad yaşayır, öz milli dövlətini möhkəmlədərək inkişaf etdirir. Qısa müddətdə müstəqil Azərbaycan siyasi, sosial-iqtisadi, mədəni sahələrdə böyük nailiyyətlər qazanmışdır. Respublikamızda dövlət müstəqilliyinin bütün atributları bərqərar edilmişdir. Dövlət gerbi, himn, üçrəngli bayraq müstəqil dövlətimizin rəmzləridir, 1995- ci ildə müstəqil Azərbaycanın ilk Konstitusiyası qəbul olunub. Respublikamızda dövlət quruculuğunun əsasları bu Konstitusiya ilə təsbit olunub. Konstitusiyamıza əsasən, Azərbaycan demokratik, hüquqi, dünyəvi bir dövlətdir və ölkədə hakimiyyətin yeganə mənbəyi xalqdır. Müstəqil Azərbaycanın həyatında başqa bir əlamətdar hadisə 1994-cü ilin əvvəlində baş vermişdir - milli valyutamız manatdan ölkədə yeganə ödəniş vasitəsi kimi istifadə olunmağa başlanılmışdır. Fərəh doğuran məsələlərdən biri də odur ki, daha Azərbaycan dilinin işlədilməsinə heç bir qadağa yoxdur. Azərbaycan dili ölkəmizdə rəsmi dövlət dili səviyyəsinə yüksəldilib. Ölkəmizin beynəlxalq birliklə sıx əməkdaşlığının etibarlı təməli qoyulub. Azərbaycan əksər Beynəlxalq Təşkilatların üzvlüyünə qəbul edilib. Biz Birləşmiş Millətlər Təşkilatının, Avropa Şurasının iqamətgahları önündə üçrəngli bayrağımızın dalğalanmasından böyük qürur hissi duyuruq. Azərbaycan ABŞ, Rusiya, Almaniya, Fransa, Türkiyə, iran kimi qüdrətli dövlətlərlə diplomatik münasibətlər qurub. Hazırda dünyanın 50-dən çox ölkəsində respublikamızın səfirlikləri fəaliyyət göstərir.
        Dövlətimizin iqtisadi əsasları da getdikcə möhkəmlənir. ölkələrdə yeni müəssisələr istifadəyə verilir, iş yerləri açılır. Müstəqil Azərbaycanın iqtisadi siyasətinin mühüm istiqamətlərindən birı neft amili ilə bağlıdır. Respublikamızın neftçıxarma sahəsində zəngin ənənələri bu gün də davam etdirilir. Ölkəmiz müstəqilliyə qovuşduqdan sonra Azərbaycanın yeni neft strategiyası hazırlanmışdır və bu siyasət uğurla həyata keçirilir, 1994-cü il sentyabrın 20-də Azərbaycanla 6 xarici ölkəni təmsil edən 10 məşhur şirkət arasında «Əsrin müqaviləsi» adını almış nəhəng müqavilə bağlandı. Sonralar müstəqil respublikamız başqa layihələr üzrə xarici şirkətlərlə daha bir neçə belə müqavilə imzaladı. Hazırda «Əsrin müqaviləsi», həmçinin digər müqavilələr müvəffəqiyyətlə işləyir və respublikamıza böyük neft gəlirləri gəlir. Bütün bunların sayəsində respublikamızda həyat dəyişir, insanların rifah halı yaxşılaşır, yeni-yeni sosial layihələr həyata keçirilir, paytaxtda, bölgələrdə genişmiqyaslı tikinti-abadlıq işləri aparılır. Yeni tikilən göydələnlər, nəhəng körpülər, rahat yollar müstəqil Azərbaycanın getdikcə artan iqtisadi qüdrətindən xəbər verir.
        Azərbaycanın dövlət müstəqilliyi xalqımızın tarixi nailiyyətidir, müstəqil dövlətimizin qədrini bilmək, onu qorumaq, inkişafına əlimizdən gələn köməyi göstərmək hər birimizin müqəddəs borcudur."
"        Vaxt çox tez bir zamanda keçir gedib. Günlər, həftələri, həftələr ayları, aylar illəri əvəzləyir, hər şey dəyişir və biz də dəyişirik. Artıq XX əsri başa vurub yeni əsrə qədəm qoymuşuq.
        Keçən əsr - inqilablar, müharibələr, dəhşətli zəlzələlər, yeni-yeni kəşflər və ixtiralar, elmdə və ədəbiyyatda yüksək nailiyyətlər əsri kimi yadda qaldı.
        Keçən əsr iki böyük dünya müharibəsi və digər çoxsaylı müharibələrin şahidi oldu. Milyonlarla insanlar insanlıq borcunu yerinə yetirməmiş, cürbəcür alçaqlıqlara və şərəfsizliklərə əl ataraq minlərlə insanları məhv etmişdir. Bəlkə də bir o qədər də insan öz həyatlarını şərəflə və izzətlə yaşamışlar, bir sözlə, əsl insan kimi yaşamışlar, öz canlarını bəşəriyyətin səadəti uğrunda fəda etmişlər. Həlak olaraq onlar bir çox insanları xilas etmiş və gələcək nəsillərə örnək olaraq qalmışlar.
        Tək XX əsrdə deyil, tarixən xalqlar, millətlər, klanlar və müxtəlif konvensiyalar bir-birilə müharibə etmiş və hansısa cılız dünya istəklərinə nail olmaq, qan tökməyi fəxr bilmişlər və bu əmələ müxtəlif don geyindirmişlər. Ən maraqlısı və ən dəhşətlisi budur ki, qan tökən insanlann hamısı, son olaraq ölür gedir və bir qarış torpağa sahib olurlar, o da ona qismət olsa. Belə çıxır ki, bu qaniçən insanlar, ona görə insanları qırırmışlar ki, son olaraq bir qarış torpaq qazansınlar. Gülməlidir, elə deyilmi?
        Artıq iyirmi ilə yaxındır bizim ölkə Ermənistanla müharibə şəraitində yaşayır. Azərbaycanın 20% torpaqları işğal edilmiş, bir milyondan çox qaçqın, minlərlə şəhid ailəsi vardır və s. Müharibə, demək olar hər bir ailəyə toxunmuş və hər bir eli-obanı acı xatirələrə qərq etmişdir.
        Biz yeni nəsil olaraq, yeni olan XXI əsrə qədəm qoymuşuq. Bizim qarşımızda yeni-yeni yollar açılmışdır. Artıq, biz dünyaya yeni gözlərlə və yeni fikirlərlə baxırıq. Bizim qarşımızda çoxlu problemlər, həll olunmamış məsələlər və Qarabağın qaytarılması durur.
        Bütün bunları etmədən sülhün bərqərarı mümkün deyil. Mən arzu edirəm ki, bizim başıbəlalı torpağımızda güllə səsləri dayansın və işğal olunmuş torpaqlarımızın hamısı qaytarılsın. Mən əminəm ki, ədalət bərqərar olacaq və mənfur müharibə haçansa susacaq.
        Mən arzu edirəm ki, mənim vətənim qüdrətli və zəngin bir dövlətə çevrilsin. Mən istərdim ki, gələcək nəsil dərdsiz-sərsiz ömür sürüb yaşasınlar.
        Mənim bu arzularım çox tezliklə və asanlıqla reallaşa bilər, o şərtlə XXI əsrin gəncləri, bizim Vətənin övladları məmləkətimizin inkişafı və möhkəmlənməsi yolunda əllərindən gələni əsirgəməsinlər. Atalar demişkən: «Güc - birlikdədir». Allah bizə yar olsun."
"        Nəhayət ki, mənim ən şox sevdiyim ilin zamanı - yay fəsli gəldi.
        Təkcə ona görə yox ki, bu zaman ilin ən uzun tətili başlayır, azad vaxt çoxdur, istirahətə və əyləncəyə çox vaxt ayırırsan, ancaq yayda kitab oxumağa vaxt çox olur, hər şeyi düşünməyə, il boyu nə baş verəcəyi və gələcək planlar qurmaq üçün vaxt çox olur.
        Keçən il heç də asan olmadı. Mən 4-cü sinfi bitirdim. Mənim ibtidai sinif təhsilim başa çatdı və beşinci sinfə keçdim. Biz ibtidai sinifləri bitirib, daha yuxarı siniflərə qədəm qoyuruq və həyatımızın yeni dövrü başlanır. Biz birinci müəlliməmizlə - Nanə Valehqızı ilə vidalaşdıq. Indi bizim yeni fənlərimiz və yeni müəllimlərimiz olacaq.
        Ancaq hələ 5-ci sinifdə təhsilə hazırlaşmağa və istirahət etməyə vaxt var. lyun ayında üç muzeyə baş çəkdim. Bunlar Azərbaycanın müstəqillik muzeyi, Teatr muzeyi və Xalça muzeyi idi. Azərbaycanın müstəqilliyi muzeyi bu yaxınlarda təşkil olunub və son bir neçə əsrdə Azərbaycan ərazisində milli-demokratik mübarizəni əks etdirir. Muzeyin stendlərində bizim ta keçmişdən bəri sələflərimizin maraqlı qəhrəmanlığını və həyatını əks etdirən eksponat və fotoları görmək olar.
        Xalçaçılıq muzeyində mən Azərbaycan xalçatoxuma tarixi ilə tanış oldum. Azərbaycan xalçaları dünyaca məşhur olan şah əsərlərdir. Ekskursiya rəhbəri xalçaçılığın Azərbaycanda meydana gəlməsindən, xalçaların növlərindən (xovlu və xovsuz) danışdı və müxtəlif xalçalar göstərdi.
        Teatr muzeyi bizə Azərbaycanın bütün teatr tarixini göstərə biləcək zəngin bir topludur. Burada hər bir zal ayrıca bir teatra həsr olunub. Burada kukla teatrı, mahnı teatrı, opera və balet teatrı, rus dram teatn və həmçinin, digər teatr filialları barədə geniş və maraqlı məlumat almaq olar. Muzeyin zallarında bu teatrların artistlərinin kostyum və dekorasiyaları - səhnə bəzəkləri, muzeyin stendlərində isə aktyor və aktrisaların və müxtəlif tamaşalardan səhnələri əks etdirən fotoları təqdim olunur."
"        Məktəb millətin müdriklik ocağı, xalqın mənəvi beşiyidir. Məktəb millətin bu günü, sabahı və gələcəyidir. Məktəbdə bizə təkcə oxumaq yox, həm də bizə yaşamağı, yaratmağı, vətəni sevməyi öyrədirlər.
        Hər bir insanın həyatında məktəb illəri böyük rol oynayır. On bir ilimizi ikinci evimiz olan məktəbdə keçiririk.
        İlk yoldaşlarımızı orada tapır, hər şeyi orada öyrənir, orada görürük. Dəcəlliklərimiz, ilk sevgi hissləri, saf hisslər, duyğular orada başlayır.
        Nəyə görə ilk və son? Çünki körpə uşaq kimi məktəbə daxil olub, yetkin bir gənc kimi məktəbi bitiririk. Valideynlərim məni ilk dəfə məktəbə gətirərkən keçirdiyim hisslər, qorxa-qorxa, həyəcanla sinifə daxil olduğum günlər heç vaxt yadımdan çıxmır. Lakin bir neçə il keçdikdən sonra sevimli müəllimlərimə, yoldaşlarıma alışdıqca heç məktəbdən ayrılmaq istəmirəm.
        Hər bir yolun sonu olduğu kimi, məktəb illərinin də sonu çatır. Nəhayət, son gün - 31 may. İstəsək də, istəməsək də bu gün gəlməlidir. Axı zaman yerində dayanmır. Zamanı dayandırmağa bizim gücümüz çatmaz.
        31 may 2012-ci il... Bu tarix məni çox şeydən ayırdı. Həmin gün çalınan o son zəngin səsini eşidənə qədər eyni qayğı və eyni məsuliyyətlə yaşayırdım.
        Artıq nə o sinif otağı, nə də üstü cızılmış partalar, nə o müəllimlərimin səmimi çöhrəsi, nə də qayğısız günlər var. Elə belə şey deyil axı! Bir zəng insan həyatında bir mərhələni bağlayıb, yeni bir mərhələnin qapısını açır.
        Məktəb illərində nə qədər maraqlı hadisələr, günlər olsa da, mənim üçün ən yadda qalanı bu günlərimdir."
"        Mən indi elə bir yaşdayam ki, hələ özümü böyük adlandırmasam da, ancaq uşaq da deyiləm. Mənə hələ böyüklərin problemi gəlib çatmayıb. Baxmayaraq ki, mən kim olacağım və həyatımın hansı axarla gedəcəyini çox düşünürəm. Bəzən mənə böyüyəcəyimi düşünməyim dəhşətli gəlir, çünki başa düşürəm ki, hələ bütün qayğılarımı valideynlərim çəkir və mən bütün bunlardan azadam. Ancaq mən başa düşürəm ki, illər keçir, gec-tez mən görəcəyəm ki, böyümüşəm və hələ gələcək həyat və xoşbəxtlik barədə xəyallara dalıram.
        Xoşbəxtlik anlayışını təsvir etmək çətindir, lakin bəzi hissləri, təəssüratları və duyğuları təsvir etmək mümkündür. Mən arzu edirəm ki, hər bir kəs özünü nə cür təzahür etməsindən asılı olmayaraq, xoşbəxt olsun. Bəzən də, xoşbəxlik çoxdan gözlədiyinin və arzuladığın bir şeyin gerçəkləşməsi ilə təzahür olunur. Kimin üçünsə bu doyunca yeməkdir, kimin üçünsə bir alış-verişə böyük məbləğdə pul qazanmaq, kimin üçünsə arzuladığı kitabı almaq, kimin üçün isə xəstə heyvanları müalicə etməkdir və s.
        Hər şey insanın maddi və mənəvi tələbatlarından və rifah halından asılıdır. Əlbəttə, mən bir oğul kimi öz valideynlərimin sağlamlılığını və uzunömürlülüyünü düşünürəm. Mən istəyirəm ki, onlar rahat evdə, heç bir maddi sıxıntı çəkmədən yaşasınlar. Bəli hal-hazırki dövrdə, bir çox valideynlər müəyyən çətinliklərlə yaşayırlar, mənim valideynlərimin həyatında da problemlər olur, ancaq mən inanıram ki, bütün bunlar müvəqqətidir və gələcək bu günkündən yaxşı olacaq. Bütün bunları düşünərək başa düşürəm ki, məndən çox şey asılıdır. Valideynlər məni böyüdür, qayğıma qalır və mən də cavab olaraq əlimdən gələni edirəm. Mən başa düşürəm ki, bunun üçün sənət, peşə sahibi olmaq lazımdır, çünki onun sayəsində öz arzularımı gerçəkləşdirə bilərəm. Mən uzun müddət çox düşündüm və həkim-cərrah olmağı qərara aldım. Bu çox lazımlı, xeyirxah və insanları xilas edən peşədir. Əgər bu peşəyə yiyələnsəm, mən təkcə valideynlərimi təmin etmərəm, həm də başqa insanları xoşbəxt edərəm. Əlbəttə bilirəm ki, cərrah olmaq elə də asan deyil, ona görə də bu işə çox ciddi yanaşıram. Çünki, insanların taleyi mənim fəaliyyətimdən asılı olacaq. Ancaq mən inanıram ki, «əgər çox istəyirsənsə, onda istədiyinə nail olursan», sadəcə olaraq, tək arzulamaq deyil, bu arzunun gerçəkləşməsi yolunda bütün gücünlə çalışmaq lazımdır.
        Bundan başqa, mən arzu edirəm ki, bütün dünyada heç vaxt müharibə olmasın. Müharibə - dəhşətli faciə, siyasətçilərin qanlı oyunları və bəşəriyyətin ən böyük bədbəxtçiliyidir."
"        Düz artıq on ildir ki, mən Mirvari ilə dostluq edirəm. O səkkizinci sinifdə oxuyur. O, mənim ən yaxın rəfiqəmdir. Mirvari ucaboylu və bir az da arıqdır, lakin gözəl və qədd-qamətlidir. Onun ciddi gözləri və iradəli sifət ifadəsi var. Eləki o, gülümsəməyə başlayır, sifəti anındaca dəyişir. Onun ətrafı qalın qaşları ilə örtülmüş böyük qonur gözlərində qığılcımlar alışır, yanaqları yüngülcə qızarır və üzərində kiçik cazibəli çökəklər - batıqlar əmələ gəlir. Onun saçları da mənim çox xoşuma gəlir. Səliqə ilə daranmış qara saçları, o həmişə çox zərif gürünür. Onun qalın saçları olduğuna görə, o saç düzümünü tez-tez dəyişə bilir. Mirvarinin çox qəşəng əlləri var, o əlləri ilə nəsə edəndə onu müşahidə etmək mənim çox xoşuma gəlir. Onun yerişi, ədaları, gözlərinin ifadəsi deyir ki, o çox ciddi qızdır. Bu onun geyimindən də görünür.
        Mirvari ilə dostluq etmək mənim üçün çox maraqlıdır."
"        Yaxşı kitab - bir sehirli qüvvədir. Kitabı oxuyaraq biz çoxlu maraqlı şeylər bilirik, dünyanı yenidən dərk edirik.
        Mənim sevimli kitabım bu yaxınlarda oxuduğum «Peppi - uzunboğaz corab»dır. Bu kitabın müəllifı Astrid Lindgrendir. Bu kitabda hamının «uzunboğaz corab» adlandırdığı Peppi adlı qızdan söhbət gedir. Onun anası ölmüş, atası isə dəniz kapitanı olduğuna görə «Toyuqlar Villası»nda tək yaşayırdı. Gəmi qəzası zamanı o, Afrikaya düşür və zənci kralına çevrilir. O, Peppini görməkdən ötrü səfər edir və beləliklə, Peppi zənci şahzadəsi olur. Peppi adaya öz dostları Tommi və Anika ilə birlikdə gəlir.
        «Peppi - uzunboğaz corab» kitabı ən yaxşı uşaq ədəbiyyatıdır. Bu kitab, mənim üçün Peppi və onun dostları barədə maraqlı bir təəccübləndirici dünya - aləm açdı."
        Özünə həyatda bir məqsəd və amal seçən insan, bununla bərabər, özünə qeyri-ixtiyari qiymət verir. İnsanın nəyə görə və nəyə xatir yaşamasını bilmək üçün, onun özü barədə nə qiymətdə və nə tənqiddə olmasını - böyük və ya kiçik fikirdə olmasını bilmək kifayətdir. Mənim fikrim belədir: gərək insanın arzuları tək özü ilə məhdudlaşmasın və daha geniş xarakter alsın. Yəni, onun arzuları tək öz sevinc və kədəri ilə deyil, bununla bərabər, gərək digər insanları, xalqı və milləti də əhatə etsin.
        Lakin kimsə tək özü üçün yaşayırsa və yalnız özünü düşünürsə, yəni yalnız maddiyyatı düşünürsə, onda bu insanın səviyyəsi elə o maddiyyat qədərdir. Belə insanlar daim iztirab və ruh gərginliyi içində olur, daim hansısa avtomobilin və ya hansısa mebel, yaxud evin əldə olunmasını səbirsizliklə arzulayırlar. Ən dəhşətlisi bu şəxslərin istəklərinə çata bilməmələridir, onda onlar üçün əsl fəlakət başlayır. Onlar insanlıq xüsusiyyətlərini, hər bir şeyi tapdaq altına atmağa hazırdılar. Təki istədiyimə çatım!
        Buna görə də ağıllı və dərrakəli insanın arzuları geniş və insanpərvər olmalıdır. Axı, biz cəmiyyətdə yaşayırıq və bizim həyatımız onların taleləri ilə sıx bağlıdır. Hər bir insan, yaşadığı cəmiyyət fərdlərinə qarşı hörmətlə yanaşmalı və onlara qayğı və xoş əxlaq göstərməlidir. Insanların bir-birinin üzərində haqqı var.
        Ona görə də mən arzu edirəm ki, insanlar xeyir və savab işlər görmək üçün yaşasınlar. Gün ərzində heç olmasa bir dəfə, sidq ürəklə bir yaxşı və savab əməl etsək, biz mütləq həyatın necədə gözəllişdiyinin və yüngül olduğunun şahidi olacayıq. Gəlin bu gündən özümüzü sınayaq."
"        Bu günümüzə qədər gəlib çatmış, bütün qadağalara baxmayaraq yaşamış bir çox bayram vardır. Mənası «yeni gün» olan Novruz da belə bayramlardandır. Sovet tarixi illərində bu möhtəşəm bayram, uzun illər dövlət tərəfindən qadağan edilmişdi.
        Novruz, İslam dini yaranmazdan əwəl meydana çıxmış və dini xarakter daşımamışdır. Onun simvollarından olan - od və su, atəşpərəstlik dövrünün əlamətlərini özündə daşıyır. Lakin müdrik və llahi din olan İslam dini gəldikdən sonra, məsum Peyğəmbərimiz bu bayramı bəyənmiş və təqdir etmişdir.
        Təbiətin dəyişməsi, canlı aləmin oyanması, 21 martda gecə-gündüz bərabərliyi və s. hamısı yeni ilin gəlişindən xəbər verir. 1966-cı ildə xalqımızın qeyrətli oğlu Şıxəli Qurbanovun təşəbbüsü ilə Novruz bayramı dövlət tərəfindən qeyd olunmağa başlandı. Yalnız 1991-ci ildən isə, bahar bayramı təqvimdə istirahət günü kimi qeyd olunmağa başlandı.
        Novruzun gəlişinə qədər, yola salınan il hələ başa çatmamış, xalqımız yola salınan ilin son çərşənbələrini də bayram edir. Həmin gün evlərdə ailə üzvlərinin sayı qədər şamlar yandırılır. Məhəllələrdə və küçələrdə tonqallar yandırılır və şənlik qurulur. ilin ən son günü də bayram və şadyanalıqla qeyd edilir.
        Axşam süfrə başına yığışmış ailə üzvləri bir-birini təbrik edir, həyatda xoşbəxtlik, uğur arzulayırlar, bayram süfrəsi qarşısında dünyasını dəyişənləri yad edir, onların ruhlarına Fatihə surəsi oxuyurlar.
        Bahar bayramının belə adəti var ki, bayram süfrəsi nemətlərindən qohuma, qonşuya və dostlara hədiyyələr edilir. Süfrə nemətləri ilə bölüşməklə bu il ürəyiaçıq və xeyirxahlıq əlamətini təzahür etdirir, geniş qəlblilik mədəniyyətini qoruyub saxlayırlar.
        Məhəllənin uşaqları papaq atır, kosa və keçəl bayram payı toplayıb şən şeir və nəğmələr söyləyirlər. Bütün evlərdə və obalarda bayram əhvaliruhiyyəsi hökm sürür, hətta daşlaşmış qəlblər belə yumşalır.
        Bayram zamanı nişanlı olanlar biri-birini təbrik edir, bəyin ailəsi gəlinin ailəsinə çoxlu hədiyyələr, şirniyyat, geyim, ətriyyat göndərirlər. Bu qarşılıqlı şəkildə və təntənəli surətdə baş verir.
        Azərbaycan xalqı insanlara sülh, əmin-amanlıq gətirən bu bayramın yenidən dövlət səviyyəsində bərpa olunmasından çox məmnundur."
"        Həqiqətən də dərs ili tez bir zamanda başa çatır. Bir sinifdən o birinə keçirik və çox keçmir biz ayılırıq ki, artıq məktəbi bu il bitirməliyik. Yalnız geri boylandıqda bu yolun necə uzun və çətin olduğunu anlayırıq. Bu illər ərzində bir çox şeylər öyrəndik, yeni biliklər əldə etdik. Ədəbiyyat dərslərində dahi şair və yazıçıların yaradıcılığı ilə tanış olduq, coğrafıya dərsində dəniz səyahətçilərinin marşrutlarını öyrəndik, tarix dərsində cəmiyyətin necə inkişaf etməsi bizə bəyan oldu.
        İlk dəfə məktəbə getdiyim o günəşli günü yaxşı xatırlayıram. Hər yanımda sevinc dolu üzlər, çoxlu gül dəstələri. Uşaqlarla birgə həyəcanlı valideynlər...
        Həmin gün ilk dəfə, sonradan bizə neçə il dərs demiş müəlliməmizlə tanış olduq. O, ciddi, ədalətli və olduqca mehriban müəllimə idi. Mənə oxumağı, yazmağı və hətta dostluq etməyi öyrədən bu insanın uca xatirəsi həmişə mənim qəlbimdə yaşayacaqdır.
        Tezliklə sinfimiz də mənə doğmalaşır və dərsə, uşaqlarla görüşə daima tələsərdim. Məktəbə ilk qədəm qoyan uşaqlar üçün, məktəb ilk növbədə yeni dostlarla ünsiyyət yeridir. Lakin, getdikcə, məktəbin onların gələcək həyatlarında nə qədər böyük rol oynadığını dərk edib, anlayırlar.
        İlk müəllimimiz bizə ikinci ana oldu, yazıb oxumağı, misallar həll etməyi öyrətdi. Səbirli və gözəl pedaqoq olan ibtidai sinif müəlliməmiz bizim əlimizdən tutaraq elm səhnəsinə qaldırdı. Beşinci sinifdə bizə tamamilə yeni fənnlər keçməyə başladılar. Hər müəllim bizdə öz fənninə maraq yaratdı. Mənim isə ən çox ədəbiyyat fənnindən xoşum gəlirdi.
        Məşhur insanların adlarına küçələr, prospektlər adlandırılır. Qəhrəmanların adları onların oxuduğu məktəblərə verilirdi. Əgər mən haçansa, hansısa bir yeni ulduz kəşf etsəm, ona mütləq ilk müəllimimin adını verəcəyəm.
        Bəzən insan, məktəb illəri haqda düşünür və xəyallara dalır. Adam heç inana bilmir ki, neçə illərdir bir yerdə dərs oxuyan və dostluq edən şagirdlər, məktəbi bitirdikdən sonra hərə biryerə dağılışacaq. Adam eyni zamanda həm məktəbi bitirmək istəyir və eyni zamanda da dostlardan, öz elmi sirlərini bizimlə bölüşən müəllimlərdən ayrı düşmək istəmirik."
        Azərbaycan respublikasının ümumi sahəsi 86,6 min kv metrdir. Azərbaycan meşələrinin ümumi sahəsi isə 1213,7 min kv metrdir. Hər adam başına təqribən 0,12 meşə sahəsi düşür.
        Meşələr yeganə təbiət kompleksi hesab olunur ki, hava və torpaq kimi biosferanın çox vacib olan komponentlərinin sabitləşməsinə şərait yaradır.
        Meşələrin qırılması və ətraf mühitin çirklənməsi bitki aləminə zərbələr vurur, nəticə etibarı ilə insanların sağlamlığına, hətta həyatına təhlükə yaradır. Bu səbəblərə görə təbiətin qorunması bizim planetin ən vacib məsələlərindən biridir. Ağacların qırılması minlərlə heyvan və bitkilərin, əkilmiş kənd təsərüffatı məhsullarının məhv olmasına, iqlimin dəyişməsi və s. bəlalarla nəticələnir.
        Həqiqətən də yaşıllıq olmasa, nəinki insanlar, bütün canlılar məhv olar.
        Meşələr təmiz hava, sağlamlıq və gözəllik deməkdir. Meşələr həqiqətən də, planetimizin «ağciyəridir». Meşələrsiz nəfəs almaq çətinləşər. Biz hava ilə nəfəs alırıq, hava təmiz olmadıqda hər şeyi məhvə aparar. Təbiət bizə qida, geyim və yurd -yuva bəxş edir. O, yaşamaq üçün bizim bütün zəruri ehtiyaclarımızı ödəyir. Təbiət bəşərə verilən ən əziz olan şeylərdən biridir.
        Hər bir insan gərək uşaqlıqdan təbiət qarşısında vəzifəsini bilsin, yəni onu sevsin, qorusun və mühafizə etsin. Bəşər təbiəti mühafizə etməyə borcludur, çünki bunu ilk növbədə özü üçün edir.
  Hər vaxt təbiəti gətirək yada,
O, bizi duyğusuz, ruhsuz sanmasın.
Yollar uzansa da, yollar artsa da,
Meşələr pozulub yaralanmasın."
"        Bakı - mənim doğulduğum və boya-başa çatdığım şəhərdir. Onsuz mən öz həyatımı təsəvvür etmirəm. Şəhər çox özünəməxsusdur və demək olar ki, dünyanın heç bir şəhərinə bənzəmir. Yalnız İtaliyanın Neapol şəhərinin bulvarı bizim sevimli şəhərin bulvarına bənzəyir.
        Bakı şəhəri Xəzər dənizinin Cənub-Şərq sahilində, geniş Bakı buxtasında yerləşmişdir. Onun sahilindən üzüyuxarı cərgəbəcərgə binalar və evlər ucalır. Keçmişdə şirin su çatışmazlığından əziyyət çəkən doğma şəhərimiz, bu gün büsbütün yaşılığa bürünmüşdür. Dəniz sahilindən, düz bulvardan başlanan ağaclar, kollar və s. yaşıllıqlar bütün şəhəri əhatə edir.
        Doğma şəhərimiz gecə vaxtı xüsusi əsrarəngiz gözəlliyə qərq olur. Sahil boyu uzanan işıq zolaqları, lövbər salmış çoxsaylı gəmilərin və uzaqdan görünən neft buruqlarının işıqları şəhərə xüsusi gözəllik bəxş edir.
        Bizim bulvarımız bir neçə kilometr ərazini əhatə edir. Qəşıəng terrasalar, yamyaşıl ağaclar və dekorativ kollar bulvan çox gözəl edir. «Milli park» adlanan bulvarımız şəhər əhalisinin ən sevdiyi istirahət yerlərindən biridir. Burada - yay kinoteatrı, kukla teatrı, açıq havada konsert meydançası, kafelər, restoranlar, üzü dəniz mənzərəsinə baxan çoxsaylı oturacaqlar və s. vardır. Qızmar yay axşamlarında bulvarda xüsusi canlanma baş verir. Bulvarda həmçinin, «Bakı Venesiyası» adlanan orijinal kanalları və balaca körpüləri, istirahət edənləri gəzdirən qayıqlardan ibarət istirahət kompleksi inşa edilmişdir.
        Azərbaycan - qədim tarixə və mədəniyyətə malik olan diyardır. Bunu, şəhərdə mövcud olan çoxsaylı mədəniyyət abidələri sübuta yetirir: əsrarəngiz Içərişəhər və əzəmətli «Qız qalası», Şirvanşahlar sarayı və uca minarəli məscidlər. Qədim tarixə malik içərişəhərdə küçələr dar və binalar hündür deyil, Yeni Bakının küçələri isə genişdir. Yaşıllığa bürünmüş səkilər, böyük meydanlar və incə memarlıq abidələri şəhərə gözəllik bəxş edir.
        Bakıda çoxlu sayda heykəllər və abidələr vardır. Şəhər küçələrində gəzişdikdə müxtəlif tarixi dövrdə salınmış adibələr və heykəllər, Bakının keçdiyi tarixi mərhələlərin konturlarını cızır. Şəhərdə ilk dəfə gəzişən insan şəhərin dinamik ritmdə yaşamasının şahidi olur.
        Şəhərin mərkəzi hissəsində çoxlu sayda idarələr, müxtəlif tədris müəssisələri, teatrlar, muzeylər və mağazalar yerləşmişdir. Şəhərin düz mərkəzində, «Azərbaycan» kinoteatrının qarşısında Xurşud Banu Natəvanın abidəsi ucaldılmışdır. Şəhərin küçələrində dahi şairlər, yazıçılar və mütəfəkkirlərin xatirəsinə çoxsaylı heykəl qurulmuşdur: Nizami, Füzuli, Səməd Vurğun, Nəsimi, Sabir və s.
        Bakı bulvarından üzüyuxarı istiqamətdə gözəl Dağüstü park yerləşir. Buradan, Dağüstü parkla yaşıllıqların arasından həm piyada və həmçinin funikulyorla qalxmaq olar. Dağüstü parkın yuxan hissəsi Şəhidlər xiyabanıdır.
        Hal-hazırda mənim xalqım öz ağır dövrünü yaşayır. İşğal olunmuş torpaqlar hələ də geri qaytarılmayıb. Lakin respublikamızın gələcəyinə optimizmlə baxıram. Mən inanıram ki, ədalət, sülh və əmin-amanlıq Azərbaycanda bərqərar olacaq. Və mənim sevimli şəhərim yenə də dərdsiz-sərsiz inkişaf edərək çiçəklənəcəkdir."
"        Məktəb - xalqın mənəvi beşiyidir. Məktəbdə tək yazıb-oxumağı, hesablamağı və müxtəlif elmlərin sirlərini öyrətmirlər. Məktəbdə, həmçinin yaşamağı öyrədirlər. Dövlət məktəblərə nə qədər çox qayğı göstərirsə, onun gələcəyi bir o qədər də parlaq olacaqdır. Şagirdlər sadəcə bir toplaşmış uşaq toplaşması deyil, onlar orqanik qanunlarla yaşayan və inkişaf prosesini keçən uşaq icmasını təmsil edirlər. Məktəbdə Vətənin çoxəsrlik mədəniyyəti yaşayır.
        Mən sizə, doqquz il oxuduğum doğma məktəbim haqqında söhbət açacağam. O mənə əziz və yaxındır. ilk dəfə mən məktəbin kandarını birinci sinifdə adlamışam. Onda, məktəb mənə çox nəhəng görsənmişdi. Anam mənə belə söylədi: «Burada sən, bütün fənlər üzrə təhsil alacaqsan». Həqiqətən də, doqquz il təhsil müddəti ərzində mən çox şeyləri öyrəndim.           Söhbət açdığım 236 saylı orta məktəb üçmərtəbəlidir. Məktəbimiz çöl tərəfdən yaraşıqsızdır, lakin buradakı məktəb illəri çox maraqlı və dinamik keçmişdir. Məktəbin birinci mərtəbəsində, məktəbin direktoru X.İmaməliyevin və məktəb həkiminin otağı yerləşir. Birinci mərtəbədə həmçinin, idman zalı, bufet və akt zalı vardır. Qarabağ müharibəsi zamanı şəhid olanların xatirəsinə həsr olunmuş guşə də birinci mərtəbədə yerləşir. Lövhədə asılmış şəhid şəkilləri bizə baxaraq sanki deyirlər: «Məktəbinizi və dövlətinizi sevin, elmli və mənəviyyatlı olaraq məmləkətimizi çiçəklənən bir dövlətə çevirin, biz çatdıra bilmədiklərimizi, siz çatdırın». Şəhidlər bizim üçün qəhrəmanlıq və vətənpərvərlik təcəssümüdürlər.
        Kitabxana və müəllimlər otağı məktəbin ikinci mərtəbəsindədir. Sinif otaqları isə ikinci və üçüncü mərtəbədədir.
        Mən doqquzuncu sinifdə oxuyuram. Bizim sinif rəhbəri - riyaziyyat müəllimimizdir. O, çox ciddi müəllimdir. Həftədə bir dəfə tərbiyəvi saat keçirir, müxtəlif mövzulara toxunur və uşaqların digər fənlərdən necə oxumaqları ilə maraqlanır. Əlbəttə ki, hər şey həmişə öz qaydasında getmir. Məktəb bizə tək təhsil yox, həmçinin tərbiyə də verir.
        Dərsdən əlavə, biz müəllimlərimizlə konsertlərdə və muzeylərdə oluruq. Məsələn, biz bu yaxınlarda mumdan düzəldilmiş heykəllər sərgisində olmuşuq.
        Mənim məktəbdə çoxlu yaxşı dostlarım var və onlarla ünsiyyət saxlamaq mənə sevinc və mənəvi həzz bəxş edir.
        Elmlərə dərindən yiyələnmək üçün məktəb bizdən çox zəhmət tələb edir. Bu işin öhdəsindən isə hər adam gələ bilmir. Mən imkanım çatdığı qədər dərslərimə hazırlaşır və bacardığım qədər elmlərin siıiərinə yiyələnirəm.
        Hər bir dövlət üçün məktəb böyük rola malikdir. Savadlı insanlar olmadan elm və mədəniyyətin inkişafı - mümkünsüzdür. Buna görə də biz gərək yaxşı oxuyaq, bu şəkildə məktəbimizə öz təşəkkürümüzü bildirək. Bizim savadlandırılmağımızın yolunda əziyyət çəkən müəllimlərin əziyyətlərinin bada getməməsi üçün yaxşı oxumaq lazımdır.
        İnsanın məktəbə nə cür münasibət bəsləməsindən, onun daxili mədəniyyəti və xeyirxahlığı, öz millətinə sayğının hansı səviyyədə qiymətləndirməsindən nəticə çıxardılır. Məktəbə müqəddəs bir məkan kimi baxmaq və onu qoruyaraq gələcək nəsillərə çatdırmaq bizim borcumuzdur. Məktəb, həmişə millətin müdriklik ocağı olaraq qalır."
"        Uşaqların həyatında ən mühüm şey - yaxşı valideynlərdir. Dünyaya gəlməyimizdə biz onlara borcluyuq, xüsusilə analarımıza. Onların qayğısını, nəvazişini və diqqətini hər zaman hiss etməkdəyik. Axı, uşaqları geyindirmək, yedizdirmək, yaxşı və pisin nə olduğunu anlatmaq, həyatda qazanılan təcrübə ilə onlarla bölüşmək, həyatda məqsədin müəyyən edilməsində köməklik göstərmək və onları layiqli bir övlad kimi tərbiyələndirmək lazımdır. Valideynlərin üzərinə böyük məsuliyyət qoyulmuşdur.
        Hələ erkən uşaqlıq illərindən anam məni səliqəli, mehriban, ürəyigeniş və əxlaqlı, davranışlı olmağı öyrətmişdir. Anam həmişə mənə, öz xasiyyətim üzərində işləməyi, qarşıya qoyulan məqsədə nail olmaq üçün əzmkarlıq göstərməyi, imanlı olmaq və böyüklərə hörmət etməyi tapşırmışdır.
        Mənim nənəm vardır. Anamın onunla necə hörmətlə davrandığının mən gündəlik şahidiyəm. Bu xasiyyət anamdan mənə də keçmişdir: mən qohumlara hörmət bəsləyir, böyüklərə və yaşlılara hörmət edirəm, imkan dairəsində onlara kömək edirəm. Anam mənə kitablara qarşı məhəbbət aşılayır, çünki bəşəriyyətin sahib olduğu ən qiymətli və dəyərli sərvət kitablarda toplanmışdır. Mən klassik əsərləri oxumağı sevirəm: Nizamini, Füzulini və s.
        Mənim sevimli anam, məni vətənpərvərlik ruhunda tərbiyə etmişdir. Anam mənə həmişə deyir: «Vətənsiz insan, qəfəsdə qalan bülbül kimidir». Hər il 20 Yanvar tarixində mən mütləq Şəhidlər xiyabanını ziyarət etməliyəm. Ora güllər qoyub ruhlarına «Fatihə» surəsi oxuyuram. Mən çox gözəl anlayıram ki, onlar bizim sakit və salamat həyat sürməyimiz uğrunda, Azərbaycanın müstəqilliyi uğrunda şəhid olublar.
        Anam mənə musiqini başa düşməyi də öyrədir. O, hesab edir ki, insan həmçinin, estetik cəhətcə də inkişaf etməlidir.
        Mənim nail olduğum bütün uğurlara görə anama minnətdaram, ona bütün yaxşı əməllərinə görə təşəkkür edirəm. Mən çalışacağam ki, gələcəkdə də ona sevgi, məhəbbət və qayğı ilə yanaşım. Allah ondan razı olsun. Bəli, mənim anamın mehriban əlləri var. Mən onu dünyalar qədər istəyirəm.
        Peyğəmbərimiz (ə) ananın məqamı barəsində belə deyib: «Cənnət anaların ayaqları altındadır»."
"        «Ana» - bizim dediyimiz ilk söz və gördüyümüz ilk şəxsdir. Bu sözdə nə qədər məlahət gizləndiyini dillə iqrar etmək mümkün deyil. Ana - bizə həyat bəxş edən müqəddəs bir vücud və daim bizim qayğılarımızla yaşayan bir insandır. O, sözün əsl və məcazi mənasında, insana «ayağa qalxmasında» köməklik edən şəxs və həyatı anlamağa yardım edən doğma bir varlıqdır.
        Ana - kədərimizi rahatçılıqla bölüşə bildiyimiz dost. Məhz ana insana düzgün yol göstərib, ağıllı bir məsləhət verər. Övladı onun çəkdiyi əziyyətləri çəkməsin deyə, ana əlindən gələni əsirgəməz.
        Anaların qəlbində həmişə məhəbbət və mehribanlıq hökm sürür. Heç bir başqa hiss bu ülvi hisslərə qalib gələ bilməz, bu hissləri pulla almaq mümkün deyil və heç kim onu bizə bağışlaya bilməz. Ananın hissləri heç bir qiymətlə ölçülməz. Ana mehribanlığı, ana məhəbbəti, hətta sadəcə «ana» kəlməsinin özü bizim qəlblərimizi riqqətə gətirir və yenidən onun qayğısını hiss edirik.
        Şairlər və yazıçılar öz yaradıcılıqlarında ana mövzusuna daim geniş yer ayırmışlar. Demək olar ki, hər bir müğəninin repertuarında ana haqqında mahnı vardır.
        İnsanı, anası başa düşdüyü kimi, heç kəs anlaya bilməz. Ana - insana İlahi tərəfindən bəxş edilmiş əbədi dost və sirdaşdır.
        Əziz analar, sizin mehriban və təravətli təbəssümünüz, parlayan gözləriniz və məlahətli səsiniz bizə necə də əzizdir. Siz əvəzolunmazsınız!"
"        Elə insanlar var ki, onları heç kim əvəz edə bilməz. Heç kim bizə ən əziz, ən yaxın və ən dəyərli insan olan ananı əvəz edə bilməz. Hələ beşikdə olarkən biz onun incə səsini eşidir, onun zərif əllərinin sığalını duyuruq. Bir çox yazıçı və şairlər analann şəninə öz əsərlərinin ən gözəl sətirlərini həsr etmişlər. Uşaqlarının tərbiyəsində valideyinlərin iştirakı çox böyükdür, xüsusən də anaların.
        Mənim anam çox yumşaq, mehriban, incəqəlbli, şəfqətli, xeyirxah və həssas bir insandır. O, hər şeyin qayğısını çəkir, mənə cəmiyyətdə özümü necə aparmağı, səliqəliliyi, ədalətli olmağı və çoxlu başqa dəyərli şeyləri öyrədir. Biz onunla dostluq edirik. Mən, bütün məsləhətləri onunla edirəm. Onunla həm sevincimi, həm kədərimi bölüşdürürəm.
        Vaxtının az olmasına baxmayaraq, anam mənə diqqət ayırmağa həmişə vaxt tapır. O, mənə çoxlu kitab oxumağı və mütaliə etməyi məsləhət görür ki, gələcəkdə mən hər hansı bir peşəyə yiyələnə bilim və həyatda qarşıma müəyyən bir məqsəd qoyaraq, ona nail olum. Tez-tez olmasa da, anam mənimlə teatra, muzeyə və şəhərin görməli yerlərinə gəzməyə gedir. Və mən bundan çox böyük həzz alıram, bu, mənim həyatda yaşamağıma bir güclü qüvvə və stimul bəxş edir.
        Əziz və mehriban anam haqqında danışmaqdan mən yorulmuram və onun haqqında sonsuz olaraq danışmaq istəyirəm."
"        Təhsil xəzinə, əmək isə onun açarıdır. Təhsilsiz adamlar həm kobud, həm kasıb, həm də mənasız olurlar.
        Elmin insan həyatında rolu böyükdür. Həqiqətən də, elm öyrənib ağıl, zəka sahibi olan insanın zənginliyini heç nə ilə müqayisə etmək mümkün deyil. Elmli insan cəsarətli olur, həyatın enişli-yoxuşlu yollarında büdrəmir, qarşısına çıxan çətinlikləri asanlıqla dəf edir. Elmin gücü ilə istənilən bağlı qapıya açar tapmaq mümkündür.
        Biz belə balaca olarkən arzularla yaşayırıq. ö z gəlinciyimizlə oynayanda gah müəllim, gah həkim oluruq. Biz böyüdükcə bu arzuları gerçəkləşdirməyə çalışırıq. Parta arxasında oturduqca özümüzü daha güclü, inamlı hiss edirik. Çünki müəllimlərimiz bizə elmin sirlərini öyrədir. Biz orta məktəbdə oxuyanda daha çox çalışırıq ki, gələcəkdə ali təhsil alaq, yaxud başqa bir peşənin arxasınca gedək. Çünki biz ali təhsil aldıqdan sonra vətənə, xalqa bir faydamızın dəyəcəyinə inanırıq və bu inam da bizi təhsilimizi davam etdirməyə sövq edir.                 Bununla yanaşı əsrimiz elmi-texniki tərəqqi əsridir. Elə bir əsrdə yaşayırıq ki, gərək bütün elmlərdən xəbərimiz olsun, yəni bu zamanın tələbidir. Müasir gənclər hərtərəfli böyüməli, formalaşmalıdırlar.
        Biz azərbaycanlı olmağımızla, Azərbaycanda yaşamağımızla fəxr edirik. Biz elə bir diyarın övladlanyıq ki, oxumalı, aramalı, axtarmalı, elmin yeniyeni zirvələrini fəth etməliyik. Dövlətimiz gənclərin təhsil alması üçün nə qədər vəsait ayırır, gənclərə hər cür şərait yaradır və qayğı göstərir. Biz gənclər də bundan bacarıqla istifadə edib, təhsilimizi davam etdirib, vətənimizə, xalqımıza layiq övlad olmalıyıq."
"        Görəsən həyatda elə bir insan var ki, onun arzusu olmasın? Əminəm ki, yoxdur. O, artıq başqa bir məsələdir ki, insanların arzu və xəyalları fərqlənir. Bəziləri xam xəyallarla yaşayır, digərləri isə ən istəkli arzusuna bütün həyatını sərf edir.
        Uşaqlıq zamanı mənim, uşaqlara xas məzəli və maraqlı arzularım var idi. Adam istəyir tezliklə böyüsün, məktəbi bitirsin və s. Biz böyüyəndə kim və ya nəçi olacayıq, indi heç kim bilə bilməz. Lakin məktəb hər bir kəsə ən maraqlı və ən mühüm işi seçməyə imkan yaradır. Hal-hazırda mən arzulayıram ki, tezliklə məktəbi bitirib instituta, ali məktəbə daxil olum və oranı bitirdikdən sonra güclü bir mütəxəssis olum ki, insanların mənə tələbatı olsun. Ən mühümü isə odur ki, mən öz valideyinlərimə, atama və anama dayaq olum. Mən valideyinlərimin necə əziyyət çəkdiyini və onların nə cür ağır yükün altına girdiyini anlayıram. Mən arzu edirəm ki, mənim atam və anam hər zaman sağlam olsunlar və uzun ömür həyatı sürsünlər. Onlar mənə çox lazımdır, necə ki, hər bir insan üçün lazımdır. Bir də mənim ən böyük arzum var. Bu arzum dünyada sülh və əmin-amanlıqla bağlıdır. Istəyirəm ki, insanlar firqələrə, kastalara, təbəqələrə bölünməsinlər, onlar irqinə görə, dini inancına görə ayrı-seçkiliyə məruz qalmasınlar. Axı, onsuzda bizim hamımız Allahın hüzurundayıq. Biz hamımız bu dünyaya müvəqqəti gəlirik, hamımız böyüyüruk, boya-başa çatırıq, yetişirik, yaşa doluruq və arzu edirik.
        Budur, mənim arzum! Qoy elə bir zaman yetişsin ki, planetimizdə yaşayan insanların hamısının bütün arzuları xeyirxahlı, sevindirici, ümidverici, riqqətli olsun, insanlar bir-birinə qarşı sevgi ilə davransınlar, biribirini təbəssümlə qarşılasınlar və «Sən mənim dostum və qardaşımsan» desinlər. Mənim arzum yalnız öz gələcək sənət və ya ixtisasımla yekunlaşmır. Mən eyni zamanda xaricə gedib orada yaşayan insanların həyat tərzi və əmək fəaliyyətləri ilə yaxından tanış olmaq istərdim. Həyatda ən çox istədiyim şey isə mənim Vətənim Azərbaycan getdikcə gözəlləşsin və çiçəklənsin. Vətən insanda olan müqəddəs vahidlərdən biridir. Elə bu səbəbdən biz gərək öz Vətənimizi sevməli, hörmət etməli və qorumalıyıq. İstərdim ki, dünyanın hər bir yerindən insanlar Azərbaycana tez-tez gəlsinlər və bu cür gözəl ölkəni seyr edib zövq alsınlar. Qoy gözəlim Azərbaycanda daha çox yeni sənaye mərkəzləri yaradılsın. Azərbaycanın hər bir sakini öz tarixi ilə, mədəniyyəti ilə və adət-ənənəsi ilə fəxr etməlidir. Mən arzu edirəm ki, bizim respublikada yaşayan xalq xoşbəxt olsun, xeyirxah olsun və sağlam olsun.
        İnsanlar dünyada sülh, əmin-amanlıq və razılıq içində yaşamalıdır və biri-birinə yardım etməlidir."
"        Hamı dünyada sülhün bərqərar olmasını, xoşbəxt və qayğısız həyat haqda, maraqlı səyahət haqda, kimsəsiz ada haqda, dəyərli həyatı təmin edə biləcək iş yeri haqda arzular edir. Bəzi arzular elə xəyal olaraq qalır, bəziləri isə həyata keçir. Biz böyüdükdən sonra nəçi olacağıq - indi heç kəs bilmir, hətta biz özümüz də.
        Mən hüquqşünas olmaq istəyirəm, daha dəqiq desək, vəkil olmaq istəyirəm.
        Vəkil - çətinliyə və bəlaya düşmüş insanların dadına çatan adamdır. Müttəhimin gələcək taleyi vəkilin qurduğu taktika və strategiyadan çox asılıdır. Buna görə də vəkil məqsədyönlü, savadlı və ədalətli bir şəxs olmalıdır. İşin gedişatı vaxtı vəkil çoxlu çətinliklərlə üzləşir, müxtəlif cür insanlarla görüşür və hətta bəzən, işin yaxşı qurtarmasına ümidlə baxan müttəhimin təqsirsizliyini sübut etmək üçün canını təhlükəyə də atmalı olur.
        Lakin, bunlar hamısı - hələ sadəcə bir arzudur. Arzunun reallığa çevrilməsi üçün, çoxlu dərs oxumaq lazımdır. Elə bütün arzuların yerinə yetməsi üçün hərəkət etmək lazımdır. Məktəb elmləri rahatcasına əldə olunmur. Lakin, məktəb bizi düzgün yaşamağı öyrədir. Məktəb bizə, inadcıllığı, prinsipiallığı, israrlı olmağı və qarşıya qoyulan məqsədə nail olmağı öyrədir.
        Qoy, hər kəs, onun ürəyincə nədirsə, nə maraqlıdırsa - onu arzulasın. Qoy, onun arzıları çin olsun. Bax onda, o, insanlara daha çox fayda verəcək, dəyərli bir vəkil yetişəcək. O, öz işini sevəcək, ona müraciət edən müştərilərə hörmətlə yanaşacaq, şahidlərə və müttəhimə inam bəsləyəcək, icraatında olan işin uğurla nəticələnməsinə inanacaqdır.
        Mən çox arzulayıram ki, nə vaxtsa özəl detektiv agentliyində çalışım. Arzularımın reallaşması üçün mən çox səy edirəm. Arzuların reallaşması isə necə də böyük xoşbəxtçilikdir!"
        Vəkil - çətinliyə və bəlaya düşmüş insanların dadına çatan adamdır. Müttəhimin gələcək taleyi vəkilin qurduğu taktika və strategiyadan çox asılıdır. Buna görə də vəkil məqsədyönlü, savadlı və ədalətli bir şəxs olmalıdır. İşin gedişatı vaxtı vəkil çoxlu çətinliklərlə üzləşir, müxtəlif cür insanlarla görüşür və hətta bəzən, işin yaxşı qurtarmasına ümidlə baxan müttəhimin təqsirsizliyini sübut etmək üçün canını təhlükəyə də atmalı olur.
        Lakin, bunlar hamısı - hələ sadəcə bir arzudur. Arzunun reallığa çevrilməsi üçün, çoxlu dərs oxumaq lazımdır. Elə bütün arzuların yerinə yetməsi üçün hərəkət etmək lazımdır. Məktəb elmləri rahatcasına əldə olunmur. Lakin, məktəb bizi düzgün yaşamağı öyrədir. Məktəb bizə, inadcıllığı, prinsipiallığı, israrlı olmağı və qarşıya qoyulan məqsədə nail olmağı öyrədir.
        Qoy, hər kəs, onun ürəyincə nədirsə, nə maraqlıdırsa - onu arzulasın. Qoy, onun arzıları çin olsun. Bax onda, o, insanlara daha çox fayda verəcək, dəyərli bir vəkil yetişəcək. O, öz işini sevəcək, ona müraciət edən müştərilərə hörmətlə yanaşacaq, şahidlərə və müttəhimə inam bəsləyəcək, icraatında olan işin uğurla nəticələnməsinə inanacaqdır.
        Mən çox arzulayıram ki, nə vaxtsa özəl detektiv agentliyində çalışım. Arzularımın reallaşması üçün mən çox səy edirəm. Arzuların reallaşması isə necə də böyük xoşbəxtçilikdir!"
"        Dünyada bütün insanlar özləri üçün nəsə arzulayırlar, mən də bu baxımdan istisna deyiləm. Hər kəs müvəffəqiyyət qazanmaq üçün çalışır, kimlərsə ona nail olur, kimlərsə müvəffəq olmur. Mən, hazırda məktəbdə oxuduğumdan, gələcək haqda o qədər də düşünmürəm. Lakin, illər ötür və mən böyüyürəm. Əlbəttə ki, hər bir insan yaxşı bir şey haqda düşünür və ümid edir ki, hər şey yaxşı olacaq: ev, ailədə xoşbəxtlik, həmçinin əsas olan - yaxınların sağlamlığı və hər şeydə ahəngdarlıq. Məktəbi bitirdikdən sonra mən təhsilimi davam etdirmək istərdim.
        Mənim arzum - ali məktəbə qəbul olunmaq, onu bitirmək və diplom əldə etməkdir. Mən çox istərdim ki, Azərbaycan dilindən ingilis dilinə və tərsinə tərcüməçi olum. Bu peşə mənim çox xoşuma gəlir, sən çoxlu yeni-yeni insanlarla tanış olursan, onlar səninlə yaxın tanış olduqdan sonra, səni öz dostları ilə tanış edirlər, lakin bu hələ son deyil. Bu peşə ona görə yaxşıdır ki, sən çoxlu dilləri öyrənirsən, bu isə heç vaxt ziyan etməz, xeyir verər. Sən müxtəlif dilləri mənimsədikdə, sənin qarşına nəhəng dünyaya olan qapılar açılır, böyük gələcək sənə baxır.
        Əksər insanlar uşaq vaxtı arzu edirlər ki, məktəbi müvəffəqiyyətlə bitirsinlər, sonra instituta qəbul olsunlar və ürəkləri istədikləri işə qəbul olunsunlar. Böyüdükdən sonra, biz evlənmək haqda, mehriban ailə və uşaqlar haqda düşünürük. Hər bir kəs çalışır ki, uğurlu evlənsin və ya ərə getsin. Xasiyyəti uyğun gələn və bir-birini istəyən gənclər, ömürlərinin axırına kimi bir yerdə xoşbəxt yaşayırlar. Onlann uşaqları dünyaya göz açır, anadan olan uşaq valideynlərinin bir parçasıdır. Yenicə dərk etməyə başlayan uşaq valideynlərinə fikir verir və onların qarşılıqlı münasibətlərinə diqqət yetirir. öz müşahidələrini yadda saxlayaraq, onların əsasında özünü necə aparmağı müəyyənləşdirir. Valideynlər uşağa nəyin pis və nəyin yaxşı olduğunu öyrədirlər. Uşaq böyüdükdə qayğılar da artır, lakin valideynlərin arzu-istəkləri öz yerində qalır: uşağı sağlam, ağıllı, qəşəng və savadlı böyüsün.
        Uşaqlarının xoşbəxt olmaları üçün valideynlər əllərindən gələni əsirgəmirlər. Uşaqlar isə öz növbəsində böyüdükdən sonra, artıq yaşlaşmış valideynlərinin qayğısına qalırlar. Onlar öz həyatlarını övladlarına sərf etmişlər və onlara övladı tərəfindən göstərilən bu qayğı, göstərilən böyük zəhmətin müqabilində bir kiçik minnətdarlıqdır.
        Beləliklə, bizim arzularımızın həyata keçməsi üçün, gərək məktəbdə yaxşı oxuyaq, sonra institutda ixtisası və ya seçdiyimiz peşəni yaxşı mənimsəyək, ədalətli və səmimi olaq. Və əlbəttə ki, qoyduğumuz məqsədə doğru əzmkarlıqla addımlayaq."
"        Mən tərcüməçi olmaq istəyirəm. Bu olduqca maraqlı və faydalı bir peşədir.
        Mənim valideynlərimin böyük kitabxanası vardır və onlar mənə kitablan sevməyi öyrətmişlər. Kitab oxumaq mənim çox xoşuma gəlir. Mənim keçdiyim fənnlər arasında ən sevimliləri - ingilis dili, ədəbiyyat, coğrafiya və tarixdir. Mənim sevimli ingilis və amerikan yazıçılarım - Şekspir, Dikkens, Valter Skott, Cek London, Mark Tvendir.
        Bir dəfə ədəbiyyat dərsində bizim müəllimə belə bir fikir söylədi ki, ədəbi əsərlər tərcümə olunduqda onların gözəlliyinin böyük hissəsi aradan gedir. Həmçinin, müəllimə əlavə etdi ki, poeziyanı tərcümə etmək isə çox çətindir. Həmin o gündən mənim yeni bir arzum peyda oldu. Mən istəyirəm ki, həmişə sevdiyim bədii əsərlər məndə orijinal variantlarında olsun. Mən bu dilləri öyrənməklə, həmin kitabları orijinaldan oxuyaraq, onların əsl gözəlliklərini duymaq istəyirəm.
        Mən həmçinin, başqa ölkələr və onların mədəniyyəti haqda oxumağı xoşlayıram. Xarici insanların, bizdən fərqli olanların nə düşündüklərini bilmək necə də maraqlıdır!
        Beləliklə, bir neçə səbəbə görə mən tərcüməçi olmaq istəyirəm. Bu çox maraqlı bir peşədir, tərcüməçi həmişə müxtəlif ölkələrin vətəndaşları və mədəniyyətləri ilə təmasda olur, onlar haqqında çoxlu bilgilər əldə etmək imkanı olur. Bundan əlavə, bu peşə çox faydalıdır, belə ki, müxtəlif insanların bir-birini başa düşməsində yardımçı olur."
"        Mən jurnalist olmaq qərarına gəldim. Mən belə fikirləşirəm ki, bu maraqlı və faydalı bir peşədir.
        Mənim telefizora baxmaq, radioya qulaq asmaq, qəzet və jurnalları mütailə etməkdən çox xoşum gəlir. Kütləvi informasiya vasitələri ilə bağlı hər bir şey mənim zövqümü oxşayır.
        Mənim hobbim var. Mən və dostlarım ayda bir dəfə, məktəbimizdə böyük olmayan bir qəzet hazırlayırıq. Biz, məktəbdə baş verən hadisələr barəsində, gənclərin həyatı haqqında məqalələr və zarafatlar, özümüzün çəkdiyi illüstrasiyalar və karikaturaları dərc edirik.
        Jurnalist peşəsi mənim çox xoşuma gəlir. Jurnalistlər çoxlu sayda insanlarla görüşürlər. Onlar şəhərdə, ölkədə və dünyada nə baş verdiyini dərk edib, insanlara çatdırmaq istəyirlər.
        Mənim fikrimcə, jurnalist peşəsi tarixçi peşəsinə çox bənzəyir. Tarixçi tarixi prosesləri tədqiq edir və tarixdə baş verənləri izah edir. Həmin işi jurnalistlər hal-hazırda baş verən hadisələr üzərində edirlər. Lakin mənim üçün jurnalist peşəsi tarixçi olmaqdan daha maraqlıdır. Çünki sənin işlədiyin materiallar real həyatla bağlıdır, hal-hazırda baş verir və bununla da sən bu hadisələrə, hətta təsir də edə bilərsən. Belə nəticə çıxarmaq olar ki, jurnalistlər tarixə təsir edə bilərlər.
"        Mənim atam biznesmendir. O, beynəlxalq şirkətdə işləyir. Mən bir neçə dəfə onun ofisində olmuşam. Mənim ora çox xoşuma gəlir.
        Mənim atam çox məşğul insandır. O, tez-tez işdən gec gəlir. Lakin mən hiss edirəm ki, iş atamın xoşuna gəlir. Bütün bunlara baxmayaraq, o, mənimlə və anamla ünsiyyət saxlamağa vaxt tapır.
        Bəzən o, firmalarının üzləşdiyi çətin anlardan söhbət açır və bu çətinliklərdən necə çıxdıqlarını bizə nəql edir. Ona qulaq asmaq mənə çox maraqlıdır. Mən əminəm ki, biznesmen gərək yaradıcı təfəkkürə malik olsun.
        Mənim atam mehriban insandır və onunla rahat dil tapmaq olur. Mən öz atama hörmət edirəm və özüm də gələcəkdə biznesmen olmaq niyyətindəyəm. Fikrimcə, ölkəmizin iqtisadiyyatının yüksək səviyyədə inkişaf etməsi üçün, bizim məmləkətin çoxlu sayda savadlı və ləyaqətli biznesmenlərə ehtiyacı vardır.
        Məktəbi bitirdikdən sonra, mən universitetə qəbul olunmağı planlaşdırıram. Orada bizi marketinqin və menecmentin sirlərini agah edəcəklər.
        Mən hələ nəçi olmağımı, yəni konkret hansı sahədə işləyəcəyimi müəyyənləşdirməmişəm. Menecerin işi, əsasən insanlarladır. O, kollektivdə elə siyasət yürütməlidir ki, işçilər daha yaxşı və daha fəal çalışsınlar və bununla yanaşı o, gərək heç bir işçinin xətrinə dəyməsin. Marketinq isə, bazar tələbatının və ümumiyyətlə, kommersiya mühitinin tədqiq edilməsidir. Mənim hələ seçim etməyə və fıkirləşməyə kifayət qədər vaxtım vardır."
"        Çoxlu sayda maraqlı və savablı peşə növləri vardır. Mən həkim olmaq istəyirəm. Bu maraqlı bir peşədir.
        Mən başa düşürəm, həkim olmaq üçün çoxlu mütaliə etmək, öz üzərində işləmək lazımdır. Həmçinin, mən anlayıram ki, həkimlik sənəti böyük məsuliyyət tələb edir, çünki bu peşə insanın ən qiymətli sərvətlərindən biri - onun sağlamlığı ilə bağlıdır.
        O, xəstələrin ona dediklərinə diqqətlə qulaq asır. Babam, pasiyentlərlə həmişə mülayim və həssaslıqla rəftar edir. Pasiyentlər bunu hiss edir və ona inanırlar və bununla da, onun işini rahatlaşdırırlar.
        Mən bilirəm ki, babam öz pasiyentlərinin hamısını sağlam görmək istəyir və onlar tam sağaldıqda, babam bir həkim kimi çox sevinir. Bunu mən dəfələrlə müşahidə etmişəm.
        Bundan əlavə, əgər kiməsə soyuq dəyibsə və ya qızdırması qalxıbsa, babam ona kömək edə bilir. Babam mənə həkimlərin fədakarlığı haqqında çoxlu olmuş əhvalatlar danışmışdır.
        Mən babamı sevir və ona dərindən hörmət bəsləyirəm və özüm də gələcəkdə həkim olmaq istəyirəm."
"        Mən proqramçı olmaq istəyirəm. Mən kompüterlərlə maraqlanıram. Bu, ayrıca yeni bir aləmdir.
        Bir çoxu, öz ata-babalarının yolu ilə gedərək, onların peşə və sənətlərini davam etdirirlər. Lakin, mənim məsələmdə hər şey tərsinə oldu. Mənim anam müəllimə, atam isə həkimdir. Ancaq mən, nə müəllim olmaq istəyirəm, nə də həkim.
        Mənim sevimli dərs fənlərim - riyaziyyat, fizika və əlbəttə ki, proqramlaşdırmadır. Coğrafiya, biologiya və ya kimya kimi fənlər məndə elə də maraq oyatmır.
        Mən belə fikirləşirəm ki, proqramçı peşəsinin bir çox dəyərli imkanları var. Kompüterlər müasir texnologiyanın ən dinamik inkişaf edən sahəsidir. Bizim əsrimiz sürətli informasiya əsridir. Mənim fikrimcə, gələcəyin inkişaf.ı bilavasitə kompüterlərdən keçir. Artıq dünyanın bir çox hissəsində insanlar kompüter arxasında oturaraq özlərinə lazım olan ərzaq və əşyaları sifariş edir, bütün dünyada baş vermiş hadisələrdən operativ məlumatlar alır, dünyanın istənilən nöqtəsində məskunlaşan insanlarla söhbət edirlər. Bütün bunlar onu göstərir ki, indi və gələcəkdə bütün sahələrin inkişafı, tərəqqisi kompüter texnologiyalarından və proqramlarından asılıdır. Məhz bu amilləri nəzərə alaraq, mən məktəbi qurtardıqdan sonra universitetə qəbul olmaq istəyirəm və proqramlaşdırma elminə dərindən yiyələnmək istəyirəm."
"        Məktəbi bitirmək millyonlarla məzun üçün müstəqil həyata qədəm qoymaq deməkdir. İrəli addımlamaq üçün qarşısında bir sıra yollar açılmışdır: texniki-peşə məktəbləri və texnikumlar, institutlar və universitetlər. Lakin dünyada mövcud olan 2000 peşədən birini seçmək elə də asan iş deyil. Bəzi şagirdlər öz valideynlərinin məsləhətlərinə qulaq asaraq əvvəlcədən hansısa peşəni seçirlər, digərləri isə məktəbi qurtardıqdan sonra seçim etmək məcburiyyətində qalırlar.
        Mən öz seçimimi artıq çoxdan etmişəm. Mən ədəbiyyat müəllimi olmaq istəyirəm. Mənim bu peşəni seçməyim səbəbsiz deyildi. Bütün məktəb illəri ərzində ədəbiyyat fənni mənim ən sevimli fənnim olmuşdur. Mən çoxlu sayda Azərbaycan, rus və xarici ədəbiyyat oxumuşam.
        Mən gözəl anlayıram ki, kitab oxumaq, insanların öz bilgilərinin artırılmasında və dünyəvi işlərinin həll edilməsində böyük rol oynayır. Mən istərdim ki, uşaqlar kitab oxumaqdan həzz alsınlar, kitab ədəbiyyatına yiyələnməklə milli və dünya mədəniyyətinin fəlsəfəsini anlasınlar.
        Məlum olduğu kimi, müəllimlik peşəsi ağır və məsuliyyətli bir sənətdir. Ona yüngül yanaşmaq olmaz. Müəllim bir şəxsdir ki, daim dərs verir və təbii ki, daim özü də nələrisə öyrənir. Müxtəlif peşə sahiblərinin iş vaxtı əsasən səhər 9.00-dan 17.00-a kimi davam edir. Lakin, müəllimin işi heç vaxt başa çatmır, axşam o, şagirdlərin dəftərlərini yoxlayır və növbəti dərslərə hazırlaşır.
        Müəllimlər şagirdləri tək öz fənlərindən hazırlaşdırmaqla kifayətlənmirlər. Bir pedaqoq olaraq, onlar öz şagirdlərinin şəxsiyyətinin və psixologiyasının formalaşmasında da əvəzedilməz işlər görürlər. Bu çox böyük məsuliyyətdir və dərs deyən müəllim özü gərək etibarlı və nümunəvi bir şəxs olsun.
        Bu, ilk baxışda görsəndiyi kimi, asan bir iş deyil. Lakin mən ümid edirəm ki, uşaqlara olan məhəbbətimlə universitetdə aldığım elmi biliklərin sintezi nəticəsində, qarşımda qoyulmuş məsuliyyətli məsələnin öhdəsindən gələ biləcəm. Mən sənədlərimi filoloji fakültəyə təqdim etmək fikrindəyəm və ümid edirəm ki, Allahın köməkliyi ilə, imtahanları müvəffəqiyyətlə başa vurum."
"        Ad günü - çox gözəl bir gündür. Hamı onu keçirməyi xoşlayır, çünki ad günü dostlarla, valideynlərlə və qohumlarla vaxt keçirmək üçün çox gözəl imkandır.
        Adətən, biz mənim ad günümü axşamlar qeyd edirik. Bir dəfə biz ad gününü qeyd etmək üçün kafeyə getdik, lakin, adətən bu bayramı evdə qeyd edirik.
        Ad günündən bir gün qabaq, biz mənzili sahmana salırıq. Ad günü ilə əlaqədar tədbirə lazım olan şeyləri almaq üçün atam səhər-səhər bazara gedir. Lazım olan hər şeyi aldıqdan sonra onları anama təhvil verir. Anam ləziz yeməklərlə yanaşı, bayram tortu da bişirir.
        Axşam bütün yeməklər artıq hazırdır və bayram süfrəsi də qurulur. Biz bayram paltarlarımızı geyinirik və qonaqları gözləyirik. Mənzil çox təmiz və xudmani görsənir.
        Mən həmişə qonaq qarşılamağı çox xoşlayıram. Qonaqların gül və hədiyyələri xoşuma gəlir. Anam, bibimin mənə göndərdiyi teleqramı təqdim edir. Bu gün bizdə, məxsusi ləziz yeməklər bişirilir. Anam bayram tortunu təntənəli surətdə otağa daxil edir. Tortlarda quraşdırılmış yanar şamları mən bir nəfəsə söndürürəm.
        Biz çox şənlənirik, müxtəlif maraqlı və məzəli söhbətlər edirik. Beləcə, ad gününü qeyd edirik.
        Mənim fikrimcə, mənim ad günüm - ilin ən yaxşı günüdür."
"        Keçən ay mənim anamın ad günü idi. Atam anam üçün bir qonaqlıq təşkil etmək istədi və bunu bir sürpriz olaraq həyata keçirməyi qərara aldı. Ad günündən iki həftə qabaq atam anamın ən xoşladığı kafedə bir otaq tutdu. Sonra atam dostları və qohumları dəvət etməyə başladı. Əlbəttə ki, bu böyük bir sirr idi. Bəzən bunu gizlətmək elə də asan başa gəlmirdi. Həmçinin, sürpriz məsələsini bəzi qonaqlara da başa salmaq, öz növbəsində elə də rahat olmurdu.
        Düz iki həftə ərzində, atam məxfi surətdə ad günü tədbirinin zəruri hazırlıqlarını həyata keçirdi. Ad günü gəlib çatan vaxt atam çox sevinirdi, lakin eyni zamanda narahat idi ki, birdən nəsə alınmaz. Atam anama dedi ki, onlar şəhər mağazalarına baxmağa çıxırlar. Anam məmnuniyyətlə razılaşdı, çünki ad günündə mağazadan mal almağı çox xoşlayırdı. Bir mağazadan atam ona gözəl bir paltar aldı və anam elə həmin paltarı əyninə geyindi. Sonra isə onlar bulvar boyu gəzişirdilər. O, gün hava çox gözəl olduğundan gəzintiyə xeyli adam çıxmışdı. Atam hələ narahat idi, çünki anam bir şey hiss etsəydi, onda onun hazırladığı sürpriz alınmayacaqdı.
        Bir müddət gəzdikdən sonra, onlar bir az acıdıqdan sonra atam anama, onun sevdiyi kafeyə getməyi təklif etdi. Onun bu təklifı elə bil ki, növbəti bir ad günü hədiyyəsi idi. Anam məmnuniyyətlə razılaşdı. Kafeyə gəlib çatdıqda anam qapıda məni qardaşımla gördükdə, çox təəccübləndi. Çünki əslində evdə olmalıydıq. içəri girdikdə o, çoxlu sayda qohum-əqrəba və dostları gördü. Hamı onun ad gününü təbrik etməyə gəlmişdi. Anam çox xoşbəxt idi."
        Ad günü deyəndə ağıla çox fikir gəlir. Məsələn, yemək, hədiyyə, qonaqlar, tort. Sən bu ad gününün gəlməsini səbirsizliklə gözləyirsən, saniyələri sayırsan. Qonaqları gözləmək, qarşılamaq, hədiyyələr almaq və əylənmək. Ancaq getdikcə həyat daha maraqlı gəlir. Necə də şirindir bu həyat dediyimiz.
        Mənim 18 yaşım tamam oldu. Filirləşirəm ki, bu on səkkiz illik həyatımda itirdiyim və qazandığım nədir? Bu illərdə bir çox nailiyyətlər, bacarıqlar və ən əsası dəyərli dostlar qazanmışam.
        Bəzən zamanı dondurmaq istəyirəm, amma zaman öz hökmünü özü verir axı? Hakim odur, illər, saniyələr, saatlar onun hökmüylə donur. Bəs görəsən uşaqlıqda niyə tez böyüməyi arzuladığımız halda, indi zamanı dondurub, ya da arxaya çevirib uşaq olmaq istəyirik. Bəlkə qayğılardan, məsuliyyətdən qaçmaq istəyirik.
        «Keçən günlərimi qaytaraydılar, gələn günlərimi qurban verərdim» - mahnılarda deyildiyi kimi arzu edirik.
        Amma hər halda geridə qoyduğumuz acılı-şirinli günlərlə, anlarla, saniyələrlə bərabər yaşadığımız hər yaş bizimdir. Elə yaşamalıyıq ki, geri boylandıqda etdiyimiz əməllərdən xəcalət çəkməyək, əksinə yaşadıqlarımızdan qürur duyaq, onu gələcəyimizə bir stimul, bir bünövrə hesab edək.
        Sevimli şairimiz B.Vahabzadə deyirdi ki, ad günümüz olanda sevinirik. Bu təbii haldır. Amma fikirləşmirik ki, bir yaş da böyüyürük. Yaşımızın üstünə bir yaş da gəlir.
        İnsan üçün nə qədər yaşamaq yox, ona verilən ömrü mənalı yaşamaq, özündən sonra bir iz qoymaq maraqlıdır."
"        Müxtəlif növ kinolar arasında (komediya, romantik dram, vestern, macəra filmləri, polis dramı və ya detektiv filmlər, psixoloji triller, qorxulu filmlər, tarixi filmlər), mənim ən çox xoşladığım filmlər - komediya və romantik dramlardır. Çünki bu filmlər şəndir və insana optimizm bəxş edir. Mən, qorxulu kinoları sevmirəm və fikrimcə, belə filmlərin xeyirindən çox ziyanı var. Bəzən mən, polis dramına və ya tarixi filmlərə tamaşa edirəm, lakin bu filmlər mənim elə də xoşuma gəlmir. Mən burada, öz sevimli filmlərimdən biri haqqında söhbət etmək istəyirəm - Marqaret Mitçellin romanı əsasında çəkilmiş «Küləklərlə sovrulmuş» filmi. Kinodakı aktyorların ifası mənim çox xoşuma gəlir, təəssüf ki, rejissorun adı yadımda deyil.
        Skarlett Oxara - insan vücudunu lərzəyə gətirən obrazdır və bu surətə bənzər digər bir canlı, bir personaj tapmaq həmişə müvəfləq olmur (filmdəki bu rol, Vivyen Li tərəfindən ifa olunmuşdur). Marqaret Mitçellin qələmə aldığı bu qəhrəman surət oxucunu nə qədər valeh edirsə, əsərin əsasında kinonu yaratmış insanlar, bu personajı bəlkə də kitabdan daha gözəl ifa etmişlər.
        Film boyu Skarlettin başına o qədər sınaq və bəlalar gəlir ki, o, iti ağlının və güclü mənəvi qüvvəsinin hesabına bu çətinliklərin öhdəsindən layiqincə gəlir. Skarlett nəinki bəlalardan sağ-salamat çıxır, həmçinin bununla yanaşı, bu qəddar dünyada mənəvi dəyərlərini saxlayır və inkişaf etdirir.
        Skarlett - vətəndaş müharibəsi keçirən Amerikanın simvoludur, tamahkarlıq hərisliyin qurbanı, lakin bununla belə daxili gözəlliyini itirməyən bir qəhrəmandır.
        Hətta onun adı, son anlarda, əsər nəşriyyatda çapa gedərkən seçilmişdir. Bu ad özündə həm idealı, həm qüsuru, həm paklığı və həm də simasızlığı birləşdirir. ingilis dilində bu ad, həm al-qırmızı gül mənasını və həmçinin, xəstəlik mənasını verir (skarlatina).
        Talelər fərqli olsa da, Skarlett obrazı ilə digər bir film, «Cen Eyr» filminin baş qəhrəman personajı arasında ortaq cəhətlər çoxdur.
        Bu surətlər nə qədər fərqli olsalar da, bir o qədər də oxşardırlar. Skarlett çox gözəl, şıltaq və səs-küylüdür. Cen isə elə də gözəl deyil, sadə və sakitdir. Lakin, onlar hər ikisi, həyatın çətin anlarında çox güclüdürlər. Skarlett və Cen vəfalı olduqlarına görə çoxlu məşəqqətlərə uğrayırlar. Onlar öz yaxınlarına vəfa edib özlərini çətinliklərə qərq edirlər.
        Çətinlik, əzab-əziyyətlə mübarizədə hər iki qəhrəmanın əzmkarlığı və iti ağlı ilə qalib çıxmaları mənim çox xoşuma gəlir. Nəticə etibarilə insanlar onların hər ikisini qiymətləndirməyə başladılar."
        Bir dəfə Eliza, fonetika professoru Henri Hiqqinslə rastlaşır. Hiqqins Elizaya, onun diksiyasının və davranış qaydalarının düzəldilməsində köməklik edir. Hiqqins Pikerinqlə bəhsləşir və Hiqqins ona deyir düz 6 aya o, Elizanı Hersoqinyaya təqdim edəcək. Beləliklə, altı ay keçməmiş Eliza cəmiyyətin yuxarı təbəqələrinə təqdim olunmaq üçün artıq hazır idi. Pikerinq və Hiqqins Elizanı kralın nahar süfrəsinə və bayram şənliyinə aparırlar.
        Elizanın ağlının itiliyi, yumor hissi və mənəvi cəhətcə güclü olması mənim çox xoşuma gəlir. Eliza surəti bizlərə bir daha görsədir ki, adi, sadə insanlarda nə qədər böyük realizasiya olunmamış istedad və bacarıq gizlənməkdədir. Və bu istedadları üzə çıxarmaq lazımdır. Eliza, ağlı və əzmkarlığı vasitəsilə həyatda bir çox uğurlara müvəffəq olur. Nəticə olaraq insanlar onu daha da qiymətləndirməyə başlayırlar."
"        Mənim çoxlu dostlarım var. Lakin ən yaxşı rəfiqəm - Nərgizdir. Onun on altı yaşı var. O, bəstəboylu və özünəxas gözəl bir qızdır. Sarı saçları, fındıqburun burnu var. O, eynək taxır və yaz gəldikdə onun üzü çil-çil olur. Lakin bütün bunlar, onu kifir etmir. Mənim Nərgiz xoşuma gəlir, çünki o, tərbiyəli, xoşxasiyyət və xeyirxah qızdır. O, məktəbdə yaxşı oxuyur, baxmayaraq ki, onun pozulmaz bir qaydası var: heç vaxt gecə dərs oxumamaq, sabaha nə qədər yazı tapşırıqları qalsa da belə.
        O, bədii ədəbiyyatı çox sevir və bəzən də ona bir kitab bəs eləmir, o, eyni zamanda bir neçə kitab oxuyur. Mənim rəfiqəmin evində çoxlu sayda kitab var. O, hara getməsindən və hara səfər etməsindən asılı olmayaraq, kitab almağı çox xoşlayır. Nərgiz belə söyləyir ki, kitablar hər bir vaxt faydalıdır və onlar hər vaxt gərək onun əlinin altında olsun. O, bu barədə belə fikirləşir ki, çoxlu sayda kitablardan ibarət kitabxanaya sahib olmaq daha rahatdır, nəinki bütün bunları başda toplamaq.
        Nərgiz idmanla da məşğul olur. O, bizim məktəbin qızlardan ibarət basketbol komandasının üzvüdür. O, çox cəld və qüvvəlidir. Onun basketbol oynamağına tamaşa etmək çox maraqlıdır, məxsusən onun atdığı üç xallı ötürmələri çox gözəldir.
        Mən heç bir şey xoşlamayan insanları sevmirəm, onlarla ünsiyyət saxladıqda adamın ruhu əziyyət çəkir. Buna görə də, mən Nərgizi bir dost kimi çox qiymətləndirirəm. O, dünyada ən məzəli və yumorlu insandır. O, belə hesab edir ki, hətta imtahandan kəsildikdə belə bunu yumorla qarşılamaq lazımdır. Nərgiz şən qızdır və daim incə zarafatlar etməklə dostlarının keflərini qaldırır. Lazım gəldiyi hallarda isə çox ciddi olur. Elə bil, həmin adam deyil. Maraqlıdır, onun üzü lazım gəldikdə çox məzəli bir forma və lazım gəldikdə isə qeyri-adi bir ciddiyyət alır.
        Mənim rəfiqəmin öz təxəyyülü və öz üslubu var. O, gözəl inşalar yazır. Hətta bir dəfə o, məktəbimizin divar qəzetində hər il keçirilən qısa hekayələr müsabiqəsində birinci yer tutmuşdu.
        Biz Nərgizlə yaxşı dostlarıq, biz biri-birimizə çox kömək edir və dayaq oluruq. Çalışırıq heç vaxt savaşmayaq, hətta iş savaşmağa çatdıqda, çalışırıq ki, tez barışaq."
        İnsan psixologiyasının formalaşmasının başlıca səbəblərindən biri də, onun asudə vaxtını nə cür keçirməsidir. Məhz elə buna görə də, asudə vaxtı, insan şəxsiyyətinin inkişaf və kamilləşmə vaxtı adlandırırlar.
        Sözsüz ki, ətraf mühit, din, milli adət-ənənələr, məktəb, ordu, iş, ictimai təşkilatlar - bütün bu sosial mühit insanın şəxsiyyətinin və dünyagörüşünün formalaşmasında, onun fikrində dəyərlərin müəyyən edilməsində fövqəladə rol oynayır.
        Əsas səbəbsə ondan ibarətdir ki, hər bir insanın şəxsiyyətinin formalaşmasında onun yaşadığı və yaratdığı cəmiyyət mühüm rol oynayır.
        Mərhəmət - insan vücudunun, onun xarüqəladə bir yaradılış olmasının bariz təzahürüdür. Əsl mərhəmət, insanın qəlbinin daşa dönməsinin qarşısını alır və insanın bütün mənəvi xəzinəsini hərəkətə gətirir. Mərhəmət insana həqiqətə və gözəlliyə, ilahiyə olan inamını saxlamağa kömək edir. Bu amansız və rəhmsiz dünyada mərhəmət və yaxşılıq etmək - insana yaşayıb saf qəlbini saxlamağa kömək edir.
        Məlumdur ki, insanların bir-birinə göstərdiyi mərhəmət və savab əməllər cəmiyyətin saflaşdırılmasına xidmət edir. Ümumiyyətlə, bəşəriyyət mərhəmətli insanların hesabına ömür sürür.
        İnsanı mərhəmətli, xoşxasiyyət və savab əməllər edən adam etmək üçün, gərək uşaqlıqdan ona gözəl tərbiyə, təhsil verilə, ona elm öyrədilə. Çünki mənəvi dəyərlərlə böyüyüb boya-başa çatan insanın həyatı boyu ən üstün tutduğu şey, sözsüz ki, mərhəmət və savab əməllər olacaqdır.
        Bəzən belə sual verirlər:
        «Dünyada mərhəmət qalib gələcəkmi?». «Dünyada qalib gəlmək», yəni tək öz canını bu dünyada qoruyub saxlamaq nəzərdə tutulmur. Belə ki, insan tək özünü düşünməməli, daim digərlərinin problemləri və qayğıları ilə maraqlanmalı, bacardığı surətdə kömək etməlidir.
"        Hər bir insan üçün ona əziz olan yerlərdən biri də, onun uşaqlıq dövründə yaşadığı məhəllə, ilk dostları ilə tanış olduğu məkandır.
        Mənim üçün əziz olan belə məkan, uşaqlıq illərim keçdiyi Əhmədli qəsəbəsindəki bir məhəllədir. O, çox böyük və gözəldir. Ilin yaz fəslində məhəlləmiz yaşıllığa bürünür, həyətdəki ağaclarda açılan əlvan güllərin təravəti bütün məhəlləni ətirləndirir. Bizim binanın bir neçə addımlığında maşın qarajları yerləşir və bu qarajlar bizim bina ilə qonşu məhəlləni birləşdirir. Bizim küçə ilə üzüyuxarı qalxdıqda, parkla rastlaşırıq. Park çox böyük və gözəldir. Parkda ərik, alma və əncir ağacları var. Parkın yanında dağ yerləşir və bu dağla getdikdə, başqa bir qəsəbəyə gedib çıxmaq olar. Bizim binanın digər tərəfində küknar və başqa iynəyarpaqlı ağaclar bitir, bu ağacların çətirində müxtəlif quşlar yaşayır. Hava qaranlıqlaşdıqda məhəllədə fənərlər yanmağa başlayır və bütün küçəni işıqlandırır. Məhəllə ilə üzbəüz stollar və bir neçə oturacaqlar quraşdırılmışdır, onlann üzərində məhəllə camaatı nərd, şahmat və digər stolüstü oyunlar oynayırlar. Məhəllənin mərkəzində müxtəlif cür yelləncəklər var. Uşaqlar bütün günü yelləncəkdə oynayır, evə getmək istəmirlər. Əvvəllər, uşaqlıq dövründə mən də məhəllədə oynamağa çoxlu vaxt sərf edirdim, dostlarla birgə cürbəcür oyunlar oynayırdıq.
        Bizim binanın sağ tərəfində birmərtəbəli böyük sahəli xeyir-şər evi var. Bizim və qonşu məhəllələrin camaatı burada öz xeyir-şər məclislərini keçirir. Qarajların yanında artıq otuz ilə yaxındır ki, böyük bir qovaq ağacı bitir. Ağac o qədər hündürdür ki, beşmərtəbəli binanı, boyca iki-üç mərtəbə ötmüşdür.
        Bizim küçə qışda, demək olar ki, qarla örtülmür, qar yağdıqda yalnız maşınların, ağacların və evlərin damlarının üzərinə oturur. Qar daha çox qəsəbənin ətrafındakı təpələrə qonur. Qar yağdıqda uşaqlar kirşələrini götürüb, cumurlar həmin təpələrə və paltarları tam islanana qədər orada oynayırlar. Digər qəsəbələrlə müqayisədə, Əhmədlidə qış daha sərt keçir. Belə ki, şəhərin mərkəzində yağış yağdıqda, bizim qəsəbədə narın qar yağır. Hal-hazırda bizim küçəyə yeni asfalt döşəyirlər və bir neçə yeni yelləncəklər quraşdırırlar.
        Böyüdükdən sonra məhəlləmizdəki uşaqların çoxu hərəsi bir yerə dağılışdı. Lakin, bundan sonra harada yaşadığımdan asılı olmayaraq, mən öz əziz uşaqlıq məhəlləmizi və uşaqlıq dostlarımı heç vaxt unutmayacağam."
        Ən sevimli kitabın və ədəbi qəhrəmanın adını söyləmək çətindir. Lakin mənim oxuduğum bütün əsərlər arasında, mən daha maraqlı romanın adını çəkə bilərəm. Daniel Defonun şah əsəri olan «Robinzon Kruzo» romanı haqqında danışmaq istəyirəm. Defonun yazdığı bu roman, son üç əsrdə uşaqlar, yeniyetmələr və gənclərin stolüstü kitabına çevrilmişdir. Robinzon həm müsbət və həmçinin mənfi xüsusiyyətlərə malikdir. Onda sırf kapitalist cəmiyyətinə xas xislətlər vardır: praktisizm və sahibkarlıq hissi. Hətta, gənclik illərində onu evindən uzaq ellərə aparan hiss macəra deyil, daha çox mənfəət əldə etmək hissi idi. Hansısa kommersiya planları daim onun beynində fırlanmaqdadır. Belə ki, o, son olaraq gəlirli sahə olan dəniz ticarəti ilə məşğul olmaq qərarına gəlir. Məhz onun bu arzusunun sonu, gəminin qəzaya uğraması ilə və kimsəsiz adaya düşməklə nəticələnir. Qəzadan əwəl, o, öz səfər yoldaşını - mavritan dəniz quldurlarından əsir götürülmüş zənci balası Ksurini portuqal gəmisinin kapitanına satır.
        Kimsəsiz adada 25 il tənha yaşadıqdan sonra Robinzon adamyeyənlərin əllərindən onların əsirini xilas edir və onun adını Cümə qoyur. Onların münasibətləri, elə ilk saatlardan ağa və qul münasibətlərinə çevrilir. Robinzon çoxdandır ki, özünə qul tapmaq istəyirdi. lyirmi beş il tənha həyat, insanlarla münasibətdən ötrü çəkdiyi həsrət, Robinzonun dünyanı dərk etməsində heç bir şey dəyişməmişdi. Ona şüurlu insandan daha çox, təsərrüfatda köməkçi lazım idi. Robinzonun Cüməyə öyrətdiyi ilk kəlmə - «ağa» kəlməsi idi. Gərək Cümə, bu kəlməni bütün zəruri əşyaların adından qabaq bilməli idi. Robinzon, rastlaşdığı vəhşi insanın adını öyrənməyə belə çalışmır. O, onun üçün Cümə olaraq qalır, çünki Robinzon onu kanibalların əlindən cümə günü xilas etmişdir.
        Digər tərəfdən, biz Robinzonun şücaətli və genişürəkli olduğunun şahidi oluruq. Belə ki, o heç tanımadığı insanların — Cümənin, onun atasının və gəmi kapitanının xilas olması üçün özünü təhlükə altına atır. Robinzonun Cümə ilə qarşılıqlı əlaqələri, onların söhbətləri əsl dostluğa çevrilir. Robinzon Cümədə gördüyü müdrikliyi və fədarkarlığı yüksək qiymətləndirir, artıq onunla bir qul kimi deyil, dost kimi rəftar edir.
        Cümənin cəlbedici surətini gözəl ifadə etməklə, səxavətli ingilis taciri ilə qara dərili zəncinin dostluğunu məharətlə qələmə alan Defo, öz növbəsində Britaniya müstəmləkəçilərinə və qul ticarətçilərinə bir mesaj yollayır. Robinzon surətinin cazibədar olmasının səbəbi, onun əməksevər və zəhmətkeş olmasındadır. Məhz elə bu xüsusiyyət, onun ümumbəşəri əhəmiyyətini kəsb edir. Defo öz əsərində uzunçəkən və məşəqqətli bir əməyi canlandırır ki, onun nəticəsi isə çox cüzidir. Bir il ərzində Robinzon, evinin ətrafındakı otları, tikanları biçməyə və onun ətrafını hasarlamağa müvəffəq olur. Bir şeyi düzəltmək üçün o çoxlu vaxt itirir, çünki onun əlinin altında zəruri alətlər hələ yoxdur. O, bəlalarla üzləşir və tez-tez ümidsiz vəziyyətə düşür. Lakin gələcəyə bəslədiyi böyük ümid və onun zəhmətkeşliyi Robinzonun keçirdiyi ağır həyatda ona daim yardımçı olur. Bu yüksəldiyi zəhmətkeşlik və çətinliklərə qarşı edilən fədakarcasına mübarizə, Defonun qələmə aldığı kitabı əbədi olaraq yaşadır. Hətta, bu - nəinki kitab və yaxud personajdır, bu da ali bir məqamdır. Robinzon Kruzo əsrdən-əsrə yaşayan əbədi bir əfsanəvi surətdir. Həyatın macəralar burulğanından daim qələbə ilə çıxan əbədi bir insan obrazı."
"(H.Billuri)
          Bakı Azərbaycan Respublikasının paytaxtıdır. Bakı gözəl şəhər və çox qədim bir diyardır, belə şəhərin dünyada misli görünməz. Tarixçilərin fikirlərinə görə, şəhərin iki min ildən çox yaşı var. Bakı öz yeraltı sərvəti olan neftə görə dünyada daha çox ad çıxarmışdır. Şəhər zəngin mədəniyyətə malikdir, onun ərazisində qədim abidələr mövcuddur: Içərişəhər, «Qız qalası», Şirvanşahlar sarayı və s. bizim şəhərdə çoxlu muzeylər, kitabxanalar, zavodlar, institut və universitetlər vardır. Şəhərin, demək olar ki, bütün qəsəbələrində parklar və istirahət ocaqları salınmışdır. Oradakı ağaclar və kolluqlar, əkilmiş ağacların yaşıllığı və güllərin əlvan rəngləri şəhər əhalisinin və qonaqların əhvali-ruhiyyəsini yüksəldir.
        Bakı şəhəri Xəzər dənizinin sahilində yerləşir. Dəniz həm şəhərin iqlimini yumşaldır və həmçinin, şəhərə xüsusi gözəllik bəxş edir. Yayda mən dəniz qırağında istirahət etməyi çox xoşlayıram: dənizdə çimmək, gündə qaralmaq, həmçinin Bakının bulvan olan Milli parkda gəzməyi çox xoşlayıram. Burada çoxlu sayda böyüklər və kiçiklər üçün attraksion və karusellər var. Milli parkdan yola düşən katerlə dənizi səyahət etməyin xüsusi ləzzəti var. Katerlə sahildən bir-iki kilometr uzaqlaşdıqdan sonra şəhərin gözəl mənzərəsi göz önünə yüksəlir.
        Bakı çoxmillətli şəhərdir. Burada müxtəlif millətlər dostluq və sülh şəraitində, eynihüquqlu statusla yaşayır. Bakı Azərbaycanın mərkəzi və bəziləri dediyi kimi, onun «ürəyidir». Bizim şəhər, böyük mədəni və sənaye mərkəzidir. Burada işgüzar həyat qızğın surətdə keçir.
        Bakı gündən-günə böyüyür və çiçəklənir. Bir çox bəstəkarlar, şairlər və digər mədəniyyət və incəsənət xadimləri Bakını vəsf və mədh edən müxtəlif əsərlər yaratmışlar.
        Şəhərdə və dənizdə çoxlu sayda neft buruqları var, gündə yer dibindən minlərlə ton «qara qızıl» hasil edilir.
"        «Su altında iyirmi min lyö» romanı - mənim ən sevimli əsərimdir. Bu kitab məşhur fransız romanisti Jül Vernin ən gözəl əsərlərindən biridir. Jül Vern dünya ədəbiyyatı tarixində böyük iz qoymuş bir yazıçıdır.
        Bu romanın işıq üzü görməsindən on üç il sonra mühəndis Lebef ikiqat korpuslu sualtı qayıq inşa etdi. Mühəndis Lebef yazıçı Jül Verni öz ixtirasının həmmüəllifi adlandırmışdır. Müəllif romanda tək «Nautilus» sualtı qayığın korpusunun ikiqat olması ideyasını verməmiş, həmçinin onun ölçülərini də göstərmişdir.
        «Su altında iyirmi min lyö» romanı tək dünya ədəbiyyatı tarixində elmi fantastikanın şah əsəri kimi fəxri yer tutmur, həmçinin sualtı naviqasiya tarixində də mühüm əhəmiyyətə malikdir.
        Mənim ən sevimli ədəbi qəhrəmanım - Kapitan Nemodur.
        İllər keçdikdə «Nautilus» daha qocalır. Amma «Su altında iyirmi min lyö» romanı isə müxtəlif nəşrlərdə çap edilərək, bütün dünyada ən sevimli kitablardan biri kimi qalmaqdadır.             Bu ölməz kitabın cazibə sirri nədədir? Kapitan Nemonun şəxsiyyətində. O, Jül Vernin ideal qəhrəmanlarının ən yaxşı keyfiyyətlərini özündə cəmləşdirir. O, tək səyahət etməklə, ixtira və qurmaqla, təbiətin sirlərinə varmaqla məşğul deyil. Bunlarla yanaşı o, istismar olunan xalqların azadlığı uğrunda mübarizəyə qoşulur və təbii ki, zülmə və quldarlığa baş əymir.           Kapitan Nemo - dahi alim və inqilabçıdır. Onun «Nautilus»u həm sualtı laboratoriya və həmçinin də zülmkarlara qarşı intiqam alma alətidir.
        Onunla tənhalığı və təhlükəni bölüşən insanlar kapitana son dərəcə sadiqdirlər və onun hər bir jestinə sözsüz tabe olurlar.
        Alim və mübariz kapitan Nemonun qəlbində gözəl hisslər yaşanır. Ona görə də o, təbiətin gözəlliklərinə və rəssamın əli ilə yaranmış gözəlliklərə laqeyd qala bilməzdi. Lakin kapitan Nemonun ən güclü hissi - azadlığa məhəbbət duyğusudur.
        Azadlığa məhəbbət və zülmkarlara qarşı nifrət onu sərt intiqamçıya çevirir. Beləcə kapitan Nemonun surətində çox gözəl humanist və dahi alim keyfiyyəti ilə, qorxmaz inqilabçı keyfiyyəti vəhdət tapır. Elm kapitan Nemonu daha qüdrətli edir. O, elmi bəşəriyyətin xidmətinə qoymuşdur.
        Kimdir kapitan Nemo? Onun əsl adı nədir? Onun vətəni haradadır? Onun replikalarında yer alan işarələrə baxmayaraq, o, oxucu üçün axıradək əsrarəngiz bir şəxsiyyət kimi yer alır.
        O, romanın səhifələrində yaşayır və mübarizə apanr. Baxmayaraq ki, «Nautilus» artıq texniki möcüzə sayılmır, lakin o, kapitan Nemo ilə birlikdə yaşamşqdadır."
        Kəndlərin kənarlarında və şəhərlərin məhəllərində tonqallar qalayırlar. Novruz bayramında tonqalın üstündən tullanmaq bir adətə çevrilmişdir. Hamı bir-birinə qonaq gedir. Rəhmətə getmiş yaxınların qəbirlərini ziyarət edirlər. Küsülülər barışır.
        Martın iyirmisi keçən ilin axır günü sayılır. O gün də bayram hesab edilir. Bütün küsülülük və incikliklər sülh yolu ilə həllini tapmalıdır. Bəzi gəncləri nişanlayır, bəzilərinə isə toy edirlər. Şirniyyat və ədviyyat bayramdan qabaq artıq hazırlanır. Qonşuları, qohumları və evə qonaq gələn istənilən şəxsi dadlı plova qonaq edirlər. Bayatılar, ibrətamiz hekayələr və atalar sözləri səslənir. XVIII əsrdə yaşayıb yaratmış Molla Vidadi belə demişdir:
        «Bayram getdikcə genişlənir. Hər yerdə çalıb, oxuyurlar. Aşıqların məlahətli səsi, tar və kamançaların zümzüməsi hər yerdən eşidilməkdədir. Hər evdə, hər obada yalnız xoş sözlər, xoş dualar və gözəl sözlər eşildilməkdədir. İnsanlar şadlanır və onların üzlərində təbəssüm əskik olmur. Savab qazanmaq üçün istəyirsən ki, hansısa bir yaxşı əməl edəsən. Bu bayramı bütün uşaqlar sevinirlər. Hər bir evdə qırmızı lentlə bağlanmış xonça və səməni vardır. Məcməyidə nələr yoxdur: qoz, fındıq, konfetlər, nabat, şəkərbura, paxlava və nələr, nələr!»
        Qədim bahar bayramı olan Norvuz bayramı - xalqımızın ən gözəl və sevimli bayramıdır."
"        Mənim sinif yoldaşım Kamil ilə artıq səkkiz ildir ki, dostluq edirik və mən tez-tez onlara qonaq gedirəm. Onun evində olmaq mənim çox xoşuma gəlir, çünki orada mən özümü çox sərbəst və rahat hiss edirəm.
        Otağın sol güncündə qədim kitab şkafı durmuşdur. Şkafın rəflərində dərsliklər, bədii ədəbiyyat, fotoşəkil albomları səliqəli surətdə yığılmışdır.
        Sağ küncdə paltar şkafı qurulmuş, döşəməyə isə yaşıl xalça sərilmişdir. Kamilin bacısı Iradə tez-tez öz biçimlərini və jurnallardan götürdüyü yeni geyim modellərini işləmək üçün xalçanın üstünə düzür.
        Otağın pəncərələrini şəffaf mavi parçadan pərdələr bəzəyir. Mənə elə gəlir ki, bu otaqda hər şey səliqə-sahmana uyğun yığıldığından, otaq belə rahat və xudmanidir."
"        Biz üç otaqlı mənzildə yaşayırıq. Bizim mənzildə mənim ən xoşladığım otaq - mənim otağımdır. Mən öz otağımdan dərslərimi etmək üçün və yataq kimi istifadə edirəm. O rahat və xudmanidir.
        Mənim otağımda çox mebel yoxdur, yalnız lazım olan ev əşyaları vardır. Divarlarda qurulmuş mebel elə də yer tutmur.
        Solda mənim çarpayım və yazı masam durmuşdur. Stolun çoxlu siyirmələri var, mən onlarda kitab-dəftərlərimi, qələmlərimi, karandaşlarımı və digər lazımi əşyalarımı saxlayıram.
        Sağdan divan və qurulma şkaf yerləşmişdir. Sağ güncdə rahat kreslolar qoyulmuşdur. Onların yanında mavi abajurlu lampa dayanıb.
        Mən lampanı yandıraraq, kresloda əyləşib maraqlı kitab oxumağı çox xoşlayıram.
        Mənim otağımda bir neçə kitab rəfi vardır. Bu rəflərdə Azərbaycan və ingilis dillərində kitablar görmək olar. Döşəmədə böyük qalın xalça salınmışdır. Divarda mənim sevdiyim bir neçə kino qəhrəmanının şəkilləri asılmışdır.
        Bu otaq mənim çox xoşuma gəlir.
        Mənim otağım iş və istirahət üçün çox yaxşı yerdir."
"        Zövqlər haqda mübahisə etmezlər. Müxtelif insanlara müxtelif şeylər xoş gəlir, buna görə də ayrı-ayrı insanların müxtəlif hobbisi olur.
        Mən idmanla məşğul oluram, mənim tennis oynamaq xoşuma gəlir. Mən hər gün tennis oynayıram.
        İdman mənim həyatımın mühüm hissəsini təşkil edir. Çoxlu sayda insan idmanla məşğul olur, onlar qaçışla, yerimə ilə və üzgüçülüklə məşğul olur, xizək və konki sürürlər, müxtəlif idman klubu və seksiyalarında məşq edirlər.
        Bədən tərbiyəsi - məktəbdə mühüm fənlərdən biridir. Şagirdlər voleybol, futbol və basketbol oynayırlar. Mən artıq beş ildir ki, tennis oynayıram. Halhazırda tennis populyarlaşır. Mən müxtəlif yarışlarda iştirak edirəm.
        Yaxşı formada qalmaq üçün, mən hər səhər qaçıram və səhər gimnastikasını edirəm.
        Hər bir insan sağlam olması üçün əlindən gələni etməlidir və gərək onu maraqlandıran idmanla məşğul olsun. Mən o insanları başa düşə bilmirəm ki, onlar idmanı xoşladıqlarını deyirlər, lakin bununla belə, idmana yalnız televizorda tamaşa edirlər.
        Nəyə görə mən idmanla məşğul oluram? Çünki mən belə fikirləşirəm ki, kişi üçün güclü və tən-dürüst olmaq vacibdir. İdman zəif insanlar üçün deyil, çünki orada uduzmağı öyrənmək lazımdır, bu isə həmişə rahat başa gəlmir.
        Mənim sevimli atalar sözündə belə deyilir: «Sağlam bədəndə sağlam ruh olar»."
"        Asudə vaxt yarandıqda insana elə bir şey tələb olunur ki, onu maraqlandırsın və əyləndirsin. Bunun bir neçə üsulu var. Əgər biz hansısa bir yerə getmək istəsək, bunun üçün yerlər çoxdur: teatrlar, kinoteatrlar və klublar. Musiqi ilə maraqlananlar musiqi dərnəklərinə gedirlər və orada müxtəlif alətlərdə ifa etməyi öyrənirlər. Idmansevərlər müxtəlif növ idman seksiyalarına gedib tennis, basketbol, futbol, şahmat və s. idman növləri ilə məşğul ola bilərlər.
        Əlbəttə ki, radio və televiziyadan hamı istifadə edir. Onlar radionu və ya televizoru qoşaraq sevdikləri kanalı seçirlər. Idmanla maraqlananlar futbol və ya basketbol yarışlarına qulaq asırlar və ya tamaşa edirlər. Bir çox insanlar gimnastika və üzgüçülük yarışlanna baxmağı xoşlayırlar. Bəziləri musiqini xoşlayırlar. Onlar müasir dövrdə və əwəllər ifa olunan konsertlərə baxırlar. Televiziyanın köməyi ilə bizim dünyanın o başındakı hansısa adada oluruq, balıqları və həşəratları, gölləri, çayları və dənizləri seyr edirik. Bizə müxtəlif ölkələri, şəhərləri, kəndləri və orada yaşayan insanları göstərirlər. Hətta televizorda Ayın hər iki tərəfini seyr etmək mümkündür. Radio və televiziya bizim dünya haqqında bilgilərimizi genişləndirir. Bütün bunlara biz evdən bayıra çıxmadan baxa bilirik. Buna görə də mən belə düşünürəm ki, asudə vaxtı keçirmək üçün müxtəlif maraqlı və əyləncəli üsullar var."
        Bəzən mən səhər gimnastikası edirəm və sonra isə vanna otağına yüyürürəm. Mən dişlərimi təmizləyib, əl-üzümü yuyuram. Soyuq suyun təsirindən mən özümü elə də yuxulu hiss etmirəm. Sonra öz otağıma qayıdıb çarpayımı sahmana salıram. Radionu qoşuram, geyinib saçımı darıyıram. Bu vaxta qədər anam mənim səhər yeməyimi hazırlayır.
        Səkkizə on beş dəqiqə qalmış mən çantamı götürüb məktəbə gedirəm. Dərslər saat səkkizdə başlayır və mən gecikməyi xoşlamıram.
        Adətən, bizim bir gündə altı dərsimiz olur və saat birdə dərslər başa çatır. Hər dərsdən sonra tənəffüs olur və bu zaman dostlarımla söhbət etmək imkanı qazanıram və ya buterbrod yeyirəm. Dərslər qurtardıqdan sonra mən evə yollanıram. Evə qayıtdıqdan dərhal sonra mən gəzintiyə çıxıram. Sonra mən nahar edir və bir balaca istirahət edirəm.
        Mənim valideyinlərim saat altı radələrində işdən evə qayıdırlar. Biz bir yerdə axşam yeməyi yeyirik və bir yerdə televizora tamaşa edirik. Sonra bir-birimizlə söhbət edirik, yeni xəbərlərlə bölüşürük, mən dərslərim və məktəb haqqında onlara danışıram.
        Bundan sonra mən ev işlərində anama kömək edirəm: qabları yuyuram, döşəməni süpürürəm, evi sahmana salıram.
        Mən həftədə iki dəfə axşamlar tennis oynayıram. Tennis oynamağa getmədiyim günlər mən evdə qalıram və televizora baxıram, musiqiyə qulaq asıram və ya kitab oxuyuram.               Bəzən dostlarım mənə zəng edir və biz gəzməyə gedirik.
        Axşam saat on birdə, uzun iş günündən sonra mən çarpayıya uzanaraq yuxuya gedirəm."
"        Mən saat yeddiyə on beş dəqiqə qalmış yuxudan oyanıram. Yataqdan qalxaraq radionu qoşur və musiqi altında səhər gimnastikası edirəm. Sonra mən vanna otağına keçib əl-üzümü və dişlərimi yuyuram.
        Bu işlərə mən çox vaxt itirmirəm, bunlar birlikdə 10-15 dəqiqədən çox çəkmir. Bunun ardınca geyinir və səhər yeməyi yemək üçün masa arxasında otururam. Adətən, səhərlər mən çay və ya kofe içib, yumurta və ya yağ-çörək yeyirəm.
        Səhər yeməyindən sonra məktəbə gedirəm. Bizim dərslər saat səkkizdə başlayır. Hər gün bizim altı dərsimiz olur. Saat birdə bizim dərslərimiz qurtarır. Mən evə qayıdıram və nahar edirəm.
        Naharda mən birinci bir az şorba, onun dalınca isə ət və ya balıq yeyirəm. Deserttə mən kompot içirəm və ya dondurma yeyirəm. Nahardan sonra mən anama qabları yumaqda kömək edirəm. Sonra mən dərslərimi edirəm. Dərslərimlə məşğul olmağa mən iki saat vaxt sərf edirəm. Sonra gəzməyə çıxıram.
        Axşam saat səkkizdə mən axşam yeməyi yeyirəm. Şama mən salat, kolbasa ilə çörək və ya sıyıq yeyirəm, qatıq içirəm.
        Axşam mən radioya qulaq asır və ya televizora baxıram. Əgər veriliş maraqsızdırsa, kinoya və ya teatra gedirəm. Bəzən də dostlarımla gəzintiyə çıxıram. Biz bir çox mövzular haqda danışırıq və vaxtımızı yaxşı keçiririk. Saat onda artıq mən yatmağa hazırlaşıram."
"        Bizim ev trolleybus dayanacağının yaxınlığında yerləşir. Biz panel evin dördüncü mərtəbəsində yaşayırıq. Bizim evdə bütün müasir rahatçılıqlar vardır: mərkəzi isitmə sistemi, elektrik enerjisi, qaz, telefon, isti və soyuq su, lift və zibil borusu. Bizim mənzil üç otaqdan, mətbəxdən, vanna otağından və dəhlizdən ibarətdir.
        Mənzildə güzgüsü və balaca masanın üzərində telefonu olan balaca xoll vardır.
        Bizim mənzil qonaq otağından, yataq otağından və mənim otağımdan ibarətdir. Otaqlarda döşəmə parketdir, mətbəxdə isə döşəməyə linolium salınmışdır. Qonaq otağında qalın bir xalça sərilmişdir. Bütün otaqların divarlarına müxtəlif rəngli və şəkilli otaq kağızları çəkilmişdir.
        Qonaq otağı mənzilin ən geniş və ən rahat otağıdır. Bu, böyük eyvanları olan bir otaqdır. Otağın mərkəzində bir masa var və onun ətrafına stullar düzülmüşdür. Otaqda divan, iki kreslo və sol tərəfdə altlıq üzərində qoyulmuş televizor vardır. Otağın sağ tərəfində şkaf və onun yanında isə kitab rəfi yerləşdirilmişdir.
        Mənzildə ən çox xoşladığım otaq mənim öz otağımdır. Orada çarpayı, yazı masası və kreslo var. Sağ güncdə kitab, jurnal və qəzetlə dolu etajer yerləşdirilmişdir.
        Mətbəx çox xudmani qurulmuşdur: burada qaz plitəsi, soyuducu, dərin çanaq, qurulma şkaflar və lazım gəldikdə açılıb-bağlanan masa var.
"        Yeni tikilmiş çoxmənzilli binada bizim qəşəng mənzilimiz var. Bizim mənzilimiz dördüncü mərtəbədə yerləşir və burada hər bir müasir rahatçılıqla təmin olunmuşuq: mərkəzi isitmə sistemi, qaz, elektrik enerjisi, isti və soyuq su, lift və zibil borusu.
        Mənzildə üç otaq, mətbəx, vanna otağı və dəhliz var.
        Qonaq otağı mənzildə ən geniş və rahat otaqdır.
        Otağın mərkəzində kvadrat nahar masası və altı stul durur. Masanın sağında divar boyu mebel durur. Mebel bir neçə seksiyalardan ibarətdir: servant, şkaf və bir neçə rəf. Əks tərəfdə isə otağı piano və kiçik stollar bəzəyir. İki böyük pəncərələrin arasında balaca masanın üzərində televizor qoyulmuşdur. Telefizorun yanlarında iki rahat kreslo durur. Otağın sol küncünü balaca dairəvi masa, divan və torşer bəzəyir. Bu balaca masa qəzet və jurnallar üçün nəzərdə tutulmuşdur. Atam divanda oturaraq qəzet və jurnalları mütaliə edərək televizora baxmağa adət etmişdir.
        Yataq otağı ölçücə qonaq otağından kiçikdir və onun kimi işıqlı deyil, çünki yataq otağında cəmi bir pəncərə var. Bu otaqda iki çarpayı və onların arasında dolabça yerləşmişdir. Dolabçanın üzərində zəngli saat və çəhrayı abajurlu kiçik lampa qoyulmuşdur. Sol küncdə isə böyük güzgüsü olan bəzənmə stulu qurulmuşdur. Otaqda həmçinin, paltar asılqanları olan qurulma şkaf da vardır.
        Döşəmə üzərinə qalın xalça salınmışdır, pəncərələrdə isə birrəngli açıqqəhvəyi pərdələr asılmışdır.
        Üçüncü otaq mənim kabinetimdir. O böyük deyil, çox xudmanidir. Bu otaqda az miqdarda mebel - yalnız lazım olanlar yerləşdirilmişdir. Burada yazı masası ilə kreslo vardır. Sağ güncdə içərisi kitab, qəzet və jurnalla dolu kitab şkafı dayanıb. Onun yanında bir divan qurulmuşdur. Mənim fikrimcə, bu kabinet bizim mənzildə ən gözəl otaqdır.
        Bizim evdə ən isti otaq mətbəxdir, hər axşam biz buraya tək yemək üçün deyil, həmçinin ünsiyyət saxlamaq və istirahət etmək üçün yığışırıq. «Mənim evim - mənim qalamdır» atalar sözündən mənim xoşum gəlir, çünki əslində elə mənim mənzilim, doğrudan da mənim qalamdır."
"        Biz məktəbdə çoxlu fənn keçirik. Bu fənlər: fizika, riyaziyyat, biologiya, Azərbaycan dili və ədəbiyyatı, kimya, ingilis dili, bizim ölkənin tarixi və s. Mən bilirəm ki, bütün fənlər mühümdür və bütün fənlər üçün xüsusi diqqət ayırmaq lazımdır. Amma nədənsə mən dəqiq elmləri çox da xoşlamıram. Mən onlara hazırlaşmaq üçün evdə xeyli vaxt keçirmişəm. Mən nə qədər çalışsam da, bütün bu düstur və təriflər mənim başımda qarma-qarışıqlıq salınırdı, nəticə olaraq mən heç nə başa düşmürdüm. Mənim gündə iki-üç saat oturub fizika, kimya və riyaziyyat əzbərləməkdən başqa bir çarəm qalmırdı.
        Mənim sevimli fənlərim - ədəbiyyat, tarix, ingilis dilidir. Ən çox xoşladığım fənn - ingilis dilidir. Mən ingilis dilində kitablar oxuyur, ingilis dilində qəzetlərdən bəzi məqalələri Azərbaycan dilinə və ya əksinə tərcümə etməyə çalışıram. Məndə ingilis dilinə aid bir neçə soraq kitabçası var və mən ingilis qrammatikası, ingilis dilində çalışmalar etdikdə onlar mənə çox kömək edir. Ingilis dili dərsində biz dərsliklərimizdən çoxlu mətnlər oxuyuruq. Lakin mən belə fikirləşirəm ki, yazılı mətnlər və dərsliklər o qədər də mühüm deyil. Dil qabiliyyəti və bacarığını təkmilləşdirmək üçün ən əlverişli üsul - canlı ünsiyyət, habelə həmin dildə çoxlu verilişlərə qulaq asmaqdır. Eləcə də, dil laboratoriyasından istifadə etmək yaxşı nəticə verir.
        Lakin bizim məktəbdə yaxşı laboratoriya yoxdur. Mən evdə dil təmsilçilərinin tələffüz kassetlərinə qulaq asaraq ingilis dili intonasiyalarını yamsılamaqla xeyli vaxt keçirirəm. Mən tələffüz üzərində çox çalışıram, çünki müəllimim deyir ki, bu sənin zəif yerindir. Bəzən mən məşğələlərdən sonra dostlarımla ingilis dilində söhbət edirəm və onlar mənə söyləyirlər ki, sən bu dildə uğurlar edirsən.
        Mən sənədlərimi qəbul imtahanlarını vermək üçün təqdim etmək qərarına gəlmişəm, çünki müasir dövrdə, ölkəmizin digər dövlətlərlə iqtisadi və mədəni əlaqələrinin genişləndiyi bir çağda xarici dillərsiz keçinmək mümkün deyil. Bundan əlavə, hərtərəfli və savadlı insan olmaq üçün, ən azı bir xarici dil bilmək zəruridir.
        O ki, qaldı mənə, mən ingilis ədəbiyyatını bir kəsin köməyi olmadan oxuyub və anlamaq istərdim."
"        Mənim məktəbim üçmərtəbəli binada yerləşir. O kifayət qədər böyükdür, onun arxasında idman meydançası, binanın içərisində isə hovuz var.
        Məktəbin birinci mərtəbəsində sinif otaqları, ibtidai siniflər üçün otaqlar, emalatxanalar və kitabxana vardır. Emalatxanada dəzgahlar və müxtəlif alətlər var. Hətta bizim məktəbin oğlanları üçün ağac üzərində işləmək üçün ayrıca kabinet ayrılmışdır. Həmçinin, qızlar üçün əl işləri görmək üçün kabinet vardır. Orada onlar yemək bişirmək, paltar tikmək bacarığına yiyələnirlər. Bizim məktəb kitabxanamız çox qəşəng və təmizdir. Iki nəfər kitabxanaçımız uşaqlara kitabları tapmaqda köməklik edirlər. Kitabxanada çoxlu kitab şkafları və rəflər vardır.         Əgər siz məktəbə daxil olarkən sağa dönsəniz, onda böyük işıqlı yeməkxana görərsiniz. Ora həmişə səs-küylü və adamla doludur, lakin buna baxmayaraq həmişə təmizdir. Burada şagirdlər və müəllimlər nahar edirlər.
        Yeməkxananın pəncərələrindən mavi pərdələr, divarlarda isə gözəl şəkillər asılmışdır.
        Həmçinin, məktəbin birinci mərtəbəsində idman zalı yerləşir. Bura şagirdlər hətta, dərsdən sonra belə gəlməyi xoşlayırlar, çünki burada çoxlu sayda idman inventarı var.
        Bizim məktəbdə çoxlu sinif otaqları var. Onlar işıqlı və genişdir. Hər bir otaqda üç pəncərə və pəncərənin altında bir gül dibçəyi var. Hər otaqda müəllim masası, partalar, lövhə, cədvəl, portret və divarlarda xəritə vardır.
        Bizim məktəbdə kimya, fızika, biologiya, tarix, coğrafiya, ingilis dili, rus dili kabinetləri vardır.
        Bizim sinif otağımız ikinci mərtəbədədir və onun pəncərələri məktəbin həyətinə baxır. Bizim sinif rəhbərimiz Azərbaycan dili və ədəbiyyat müəlliməsidir. Biz ona çox hörmət edirik, o çox xoşxasiyyət və öz fənnini yaxşı bilən müəllimədir. O bizə Azərbaycan dilini tədris edir, dərsləri o qədər şövqlə keçir ki, bu fənni sevməmək mümkün deyil.
        Mən öz məktəbim haqqında düşündükdə, onun partaları və divarları haqda deyil, mənim müəllimlərim və sinif yoldaşlarım haqqında düşünürəm. Onlar həmişə mənimlə olacaqlar. Mən, bizim üçün çəkdikləri zəhmətə görə öz müəllimlərimə daim minnətdaram."
"        Mənim ailəm elə də böyük deyil, adi tipik ailədir: atam, anam, mən, mənim qardaşım, bacım və pişik. Mənim anamın qırx bir yaşı var, o, müəllimədir. Onda tədris etmək istedadı var. Atamın qırx iki yaşı var, o, professional rəssamdır və dizayn firmasında işləyir. Valideyinlərimin hər biri öz işlərini xoşlayırlar.
        Mənim böyük bacım Fatimənin on doqquz yaşı var, o, universitetdə oxuyur və tarix müəlliməsi olmaq istəyir. O, tarixi və bədii ədəbiyyat oxumağı xoşlayır.
        Mənim kiçik qardaşım Həsənin hələ altı yaşı var, o, uşaq bağçasına gedir. O, çox gülməlidir və mən boş vaxtlarımı onunla keçirərək nələrisə ona öyrədirəm. Həsən bizim pişiklə oynamağı xoşlayır.
        Mənim nənəm və babam artıq təqaüddədirlər. Onlar həyatyanı sahədə işləməyi xoşlayırlar. Onlar bostanda xeyli vaxt keçirirlər. Onlar meyvə və tərəvəz becərirlər. Bizim masanın üstündə həmişə təzə tərəvəz və göyərti olur və biz bundan ləzzət alırıq. Mən ailəmi çox sevirəm. Biz həmişə bir-birimizə kömək edirik.
"        Deyirlər ki, müasir dövrün ingilis yazıçıları arasında, Aqata Kristi qədər dünya səviyyəsində məşhur olanı yoxdur. Onun əsərləri bir çox dillərə tərcümə olunmuş və bu süjetlərə onlarla filmlər çəkilmişdir.
        Aqata Kristinin adı birinci dərəcəli detektiv tarixinin sinonimidir, necə ki, Pele futbolun simvoludur.
        Aqata Kristinin öz sözlərinə görə o, artıq jurnallarda əsərləri dərc edilən bacısına təqlid edərək yazmağa başladı. Və birdən, nağıllarda olduğu kimi Aqata Kristi məşhur oldu.                  Atasını itirən gələcək yazıçı lazımi dərəcədə yaxşı təhsil ala bilmədi. Birinci Dünya müharibəsi zamanı o şəfqət bacısı olmuş, sonra isə farmakologiya üzrə təhsil almışdır. İyirmi il sonra, İkinci Dünya müharibəsinin əvvəllərində o hərbi hospitalda işləyirdi.
        «Detektiv kraliçasının» sevimli qəhrəmanları - Erkül Puaro və təmkinli miss Marpldır. Miss Marpl həm səs-küylü Londonda və həmçinin, kəndin aldadıcı sakitliyində tədqiqat apara bilir.
        Onun qəziyələrinin süjetləri çox sadədir, az sayda qəhrəmanı olan nisbətən kiçik məkanlı süjetlər: təyyarə və qatar sərnişinləri, turistlər, otellərin və ya balaca rahat kəndin sakinləri. Və burada hər bir kəs şübhəlidir!
        Aqata Kristinin kitablarında qətillər ən münasib olmayan yerlərdə baş verir: əczaçının bağında, köhnə abbatlıqda və s. Meyitlər kimlərinsə kitabxanasında tapılır və onları hansısa tropik balıqların, atəşkeşin, qəndilin, xəncərin və zəhərin vasitəsilə öldürürlər.
        Bir dəfə Aqata Kristi belə yazmışdı: «Mənim ölümümdən on il sonra məni heç kim yad etməyəcək ...». Yazıçı yanılmışdı. Aqata Kristinin romanları hər zaman populyardır. Bütün qitələrin sakinləri onun hekayə və romanlarını təkrar və təkrar oxuyurlar: «Qərb ekspresi», «Otel Bertran», «On zənci balaları», «Kitabxanada meyit» və s. Həmçinin bu əsərləri əsasında çəkilən filmlərə bütün dünyada maraqla baxırlar və elə bir ölkə tapmaq olmaz ki, A.Kristini tanımasınlar."
"        Mənim sevimli kitabım Daniel Defonun yazdığı «Robinzon Kruzo»dur. Daniel Defo (1660-1731) realizmin böyük sənətkarı idi. Onun «Robinzon Kruzo» romanı 1719-cu ildə yazılmışdır. Roman - zəhmətkeş insan barəsindədir və insanın təbiət üzərində qələbəsinin bir tərənnümüdür. Defo öz qəhrəmanının inkişafını qələmə alır. Romanının əvvəlində biz təcrübəsiz bir cavanla tanış oluruq, kifayət qədər yelbeyin olan bu gənc roman boyu güclü iradəyə malik yetkin kişiyə çevrilir.
        Robinzon Kruzonun ən müsbət xarakterik keyfiyyəti onun optimistliyidir. Onun həyatının başlıca prinsipi - «heç vaxt həlak olmaq haqda düşünməmək» və «fəlakət vaxtı təşvişə düşsən - sənin müsibətin ikiqat olar». O, özünə və insana inamlıdır. O inanır ki, çətinlikləri dəf etmək insan qüdrəti çərçivəsindədir. Kruzo entuziast - zəhmətkeş və həmişə yaxşılığa ümidvar olan bir personajdır.
        Defo intibah dövrünün yazıçısı idi. O insanlara necə yaşamağı öyrədirdi, insanlara nəyin yaxşı və nəyin pis olduğunu öyrətməyə çalışırdı.
        Onun «Robinzon Kruzo» romanı tək bədii əsər deyil, həmçinin, macəraların təsviri, bioqrafiya və ibrətamiz bir kitabdır. Sözügedən əsər, müəllifin tədqiqatı və böyük əməyinin məhsuludur. Burada, təbiətlə cəmiyyətin qarşılıqlı əlaqəsi və müəllifin əməyə və şəxsi mülkiyyətə münasibəti gözəl formada əks olunmuşdur."
"        Kompyuter texnikası artıq gündəlik həyatımızın ayrılmaz tərkib hissələrindən birinə çevrilib. Bu gün informasiya-kommunukasiya texnologiyalarının insan həyatının bütün fəaliyyət sahələrinin yüksək templə tətbiqi informasiya cəmiyyətinin qlobal xarakter almasından xəbər verir. Bu texnologiyalardan geniş istifadə insan hüquqlarının qorunmasında iqtisadiyyat, elm, təhsil, səhiyyə və digər sahələrin inkişafında mühüm əhəmiyyət kəsb edir.
        Şübhəsiz, günümüzdə kompyuterin ən böyük faydalarından biri qısa zaman içərisində kitablardan axtardığımız bilikləri buradan əldə edə bilməyimizdir.
        Kompyuter uşaq və gənclərin bünövrəsi qoyulmuş biliklərinin inkişafından əlavə problem və həlli yollarının inkişaf etdirilməsində faydalıdır.
        Kompyuter bacarığı günümüzün problemlərindəndir ki, yaxın zamanlarda kompyuter biliyi olmayan insanların cahil insanlardan heç bir fərqi olmayacaqdır. İnsanlar bir-biri ilə əlaqə yaratmağı, alış-veriş etməyi, kütləvi informasiya vasitələrindən məlumat və digər kompyuter biliyi olmayan heç bir insan bunlardan istifadə edə bilməyəcək.
        Hal-hazırda internet bir bilik kitabxanasıdır. Çünki internetdə axtarıb tapa bilməyəcəyimiz bir şey yoxdur. Ədəbiyyat, tarix, riyaziyyat, mədəniyyət, incəsənət bir sözlə, axtardığın hər şeyi internetdə əldə etmək mümkündür. Bu baxımdan da kompyuter və internet çox təsirli, asan və ucuz bir təlim vasitəsidir.
        Kompyuter və internet vasitəsi ilə insanlar öz fikirlərini bildirir, müəyyən fıkir barədə mübahisə və müzakirələr edir, şair və yazıçılar şeir və məqalələrini yerləşdirir - bir sözlə, özlərini hər cür ifadə etmək imkanlarına malik olurlar.
        XXI əsr cəmiyyətin formalaşmasına təsir edən ən mühüm amillərdən biri olan informasiya-kommunikasiya texnologiyasının insanların həyatında rolu, göründüyü kimi getdikcə artmaqdadır."
"Həyat sən nə şirinsən
Səndən doymaq olarmı?

        Həyat çətinləşdikcə onun mənası da dərinləşir və bir o qədər də gözəlləşir. Hər kəs həyatın mənasını bir cür başa düşür. Kimi çoxlu pulda və var-dövlətdə, kimi yeyib-içməkdə, geyinib gəzməkdə, kimi qurubyaratmaqda, kimi sevib-sevilməkdə...
        Həyat yaşamaq deməkdir. Yaşamaq üçün də pul lazımdır, lakin gəlin bir anlıq düşünək. Pul hər şeyi həll edirmi? Xeyr.
        İnsan həyatının mənasını əmək, zəhmət təşkil edir. Pulu da qazanmaq üçün alın təri axıtmaq lazımdır. Əgər insan bir anlığa belə olsa işləməyi dayandırsa o zaman onun həyatı da həmin an dayanmağa başlayar. Yalnız əmək kainatı kökündən dəyişir. insan əmək fəaliyyəti zamanı həyatın mənasını, sevincini dərk edir və bundan da ruhlanır, ilham alır. Həyat insan əməyi və zəkası qarşısında acizdir. insan qurmalı, yaratmalı və yaşamalıdır.
        Əgər bir şagird kimi mən bu gün zəhmət çəkməsəm, alın təri axıtmasam, gələcəyimi qura bilmərəm. Əmək, zəhmət deyərkən çoxları elə başa düşür ki, yalnız kənd təsərrüfatında, fabrikdə, zavodda çalışmaq lazımdır. Xeyr. Elm, təhsil, mədəniyyət, incəsənət və s. sahələr həmısı zəhmət tələb edir.
        Mənim fikrimcə, həyatın mənası çəkdiyin zəhmətin bəhrəsini görmək, vətəninə, xalqına layiqli övlad olmaq, sevmək, sevilmək cəmiyyət üçün yararlı bir şəxs olmaqdadır."
"        Hər birimizin qəlbində ana kimi müqəddəs, şirin bir hiss yaşayır. Bu, Vətənə olan sevgi, doğma torpağa qarşı olan məhəbbət hissidir. Vətən sevgisi insanın qəlbinə hakim kəsilən, özündən asılı olmayan, yaranan bir ümmandır. Bəli, hər bir kəs bu dünyaya göz açdığı anda anasını görürsə, ilk qədəmlərini vətən torpağında atır və torpaq sevgisinin hərarətini də bu zaman duyur, hiss edir. Vətən məhəbbəti bir qızıl qana dönüb onun damarlarından axır, hisslərinə, duyğularına hopur.
        Mənim doğma vətənim Azərbaycandır. Mən bu ölkənin vətəndaşıyam, bu diyarda doğulub boya-başa çatmışam. Mənim ata ocağım, elim, obam, məskənim Azərbaycandır.
  El bilir ki, sən mənimsən,
Yurdum, yuvam, məskənimsən,
Anam, doğma vətənimsən.
Ayrılarmı könül candan?
Azərbaycan! Azərbaycan!

        Azərbaycan bizə ulu babalarımızın müqəddəs əmanəti, ərməğanıdır. Bu torpağın hər qarışı yağı düşmənlərə qarşı ölüm-dirim çarpışmalarında şəhid düşmüş ata-babalarımızın qanından yoğrulmuşdur. Əsrlər boyu yağılar doğma yurdumuzun barlı-bəhrəli torpaqlarına, tükənməyən sərvətlərinə göz dikib, tamah salıblar. Vətənimizin başı bəlalar çəkib. Ancaq igid, yenilməz oğullarımız sipər olub düşmənə öz cəsarəti ilə, qüdrəti ilə. Çox «mənəmmənəm » deyən hökmdarlar hücum edib bu torpağa, axırda da qan içməkdən doymayan başlarını qoyublar bu torpaqda. Anamız Tomris bir qılınc zərbəsi ilə Keyxosrovun başını kəsəndə dünya heyran qaldı türk qadınının hünərinə, igidliyinə. Bəli, bu torpaq özünəlayiq ər oğullar yetirmiş, erkək tinətli qızlar, qadınlar tərbiyə etmişdir. Elə igidlər ki, əsrlər keçsə də, onların adı xalqımızın qan yaddaşında əbədi iz buraxmış, bu günümüzə qədər xatirələrdən silinməmişdir. Bu gün öz keçmişi ilə - Cavanşiri, Tomrisi, Babəki, Koroğlusu, Qaçaq Nəbisi, Qaçaq Kərəmi ilə və daha neçə-neçə igid oğlu, qızı ilə fəxr edir Azərbaycan.         Bu torpaq həmişə dara düşəndə özünün igidlərinə, qəhrəmanlarına arxalanıb. O igidlərə ki, o qəhrəmanlara ki, Vətən köməyə çağıranda qılınca, qalxana sarılıb, at belinə qalxaraq döyüş meydanına tələsiblər. Tələsiblər ki, yağıların pəncəsindən xilas etsinlər bu Vətəni.
        Son dövrlərin Qarabağ savaşı göstərdi ki, vətənimiz Azərbaycanda indi də igid oğullar, qeyrətli qızlar yetərincədir. Vətənin çağırışı, ürəklərinin hökmü ilə döyüşə atılan bu vətən övladları doğma yurd, doğma torpaq uğrunda canlarından belə keçməyə çəkinmədilər. özünün gözünə dik baxan bu qəhrəmanlar şəhidlik zirvəsinə yüksələrək ölməzliyə qovuşdular. Vətənin şərəfi də, şöhrəti də məhz belə oğullar, belə qəhrəmanlardır.
  İgid oğulların qəhrəmanlığı,
Tanıtdı xalqımı bütün cahana.
Vətənçin canından keçən oğullar
Azadlıq bəxş etdi Azərbaycana."
"        Xoşbəxtlik! Onu hərə bir cür başa düşür. Kimi şən həyatda, kimi arzularının yerinə yetməsində, kimi pulda, var-dövlətdə, kimi zəhmətdə, əməkdə, kimi də səmimi ailə həyatında görür.
        Məncə xoşbəxtlik - qurmaq, yaratmaq, ən ülvi arzulara çatmaq deməkdir. Belə xoşbəxtlik isə heç zaman asanlıqla qazanılmır və əslində asanlıqla qazanılan xoş günə xoşbəxtlik demək də düzgün olmaz. Çünki belə xoş günün ömrü qısa olur və insana mənəvi zövq, məmnunluq gətirmir. Əsl xoşbəxtlik daim çalışmaqla, mübarizə aparmaqla qazanılır və bunun əsasında həqiqi zəhmət, faydalı əmək, alın təri dayanır. Ona görə də hər bir adam əməyi sevməlidir. Çünki əmək, zəhmət xoşbəxtliyin, səadətin açarıdır.
        Biz öz əməyi ilə dolanaraq xoşbəxt həyata qovuşan insanların bədii obrazına şifahi xalq ədəbiyyatının gözəl nümunələri olan dastanlarda, nağıllarda, yazılı ədəbiyyatımızın roman, povest, şeir və hekayə kimi növlərində tez-tez rast gəlir, onları sevə-sevə öyrənirik.
        Hələ XII əsrdə yaşamış dahi şairimiz Nizami Gəncəvi öz əsərlərində zəhmətkeş insan obrazları yaradaraq onları milyonlara sevdirmişdir. Şairin «Sirlər xəzinəsi» poemasındakı «Kərpickəsən kişinin dastanı» hekayəti bu baxımdan gözəl sənət nümunəsi, zəhmətkeş insana ucaldılan abidədir.
        Nizami gəncliyi zəhmətsevərliyə, sənət öyrənməyə, bir tikə çörək üçün başqalarına əl açmamağa, öz halal zəhməti ilə dolanmağa çağırır. Şair bu haqda öz arzularını oğluna nəsihət yolu ilə belə ifadə edir:
  Elə ki böyüdün, belədir qayda,
Atanın adından sənə nə fayda?!
Sən aslanlar kimi keç cəbhələrdən,

        Nizami öz əsərlərində insan əməyini yüksək qiymətləndirir, əməyə, əməkçi insana fəal münasibət bəsləyir və göstərir ki, əsl xoşbəxtlik də, rahatlıq da, şadlıq da halal zəhmətdədir. Zəhmət çəkib tər tökmək insana şöhrət gətirir, onu ucaldır. Şair öz oxucusunu əməyi sevməyə çağırır və ona belə nəsihət edir:

Zəhmətdən fəryad etmə, olsun qoy səndə qərar,
Zəhmətin axırında rahatlıq var, şadlıq var.

"        Mənim ana dilim Azərbaycan dilidir, doğma respublikamızın dövlət dilidir. Mənim ana dilim poeziya dilidir, şirin layla dilidir, ecazkar mahnı dilidir. Mənim ana dilim dosta məhəbbət, düşmənə nifrət dilidir.
        Azərbaycan dili türk dilləri ailəsinin oğuz qrupuna daxil olan qədim və zəngin bir dildir. Təşəkkülü miladdan əvvəlki dövrlərə gedib çıxan bu dilin ifadə zənginliyi, axıcılığı və sadəliyi, səlist ahəngi onu dünyada ən şirin dillərdən biri kimi tanıtmış, şöhrətləndirmişdir. Ana dilimin şirinliyindən danışarkən bir əhvalat yadıma düşür.
        Ərəb ölkələrindən birində təhsil alan azərbaycanlıların yanına öz həmvətəni gəlir. Şagird ustadından icazə alaraq həmvətəni ilə öz ana dilində danışmağa başlayır. Qonağı gedəndən sonra ustad öz şagirdinə yanaşıb hansı dildə danışdıqlarını soruşur. Şagird Azərbaycan dilində söhbət etdiklərini bildirir. Ustad bir anlıq susub sonra onların bütün danışıqlarının, elə Azərbaycan dilində təkrar edir.
        Bu əhvalatdan çıxan əsas nəticə ondan ibarətdir ki, Azərbaycan dili həm sadə və asan, həm də şirin və ahəngdar bir dildir. Şagirdlə həmvətəninin söhbəti Azərbaycan dilinin sadə və asanlığına görə ustadın yadında qalmışdısa, ərəb dilli şəxsin danışığında gözəl səslənməsi bu dilin ahəng və şirinliyi ilə bağlı idi.
        Bu hadisə neçə əsr bundan əvvələ aid bir əhvalatdır. Dilimiz o zaman indiki kimi səlis və rahat deyildi. Bu gün isə Azərbaycan dili kamil qrammatik quruluşa, zəngin söz fonduna, geniş ifadə imkanlarına, mükəmməl əlifbaya, yüksək səviyyəli yazı normalarına malik bir dildir. Indi bu dildə ən çətin və mürəkkəb fikirləri ifadə etmək, ən yüksək elmi əsərləri başqa dildən tərcümə etmək mümkündür. Bu gün Azərbaycan dili ən yüksək səviyyədə siyasi, iqtisadi və mədəni tribunalardan eşidilir. Bu gün Azərbaycan dili siyasi müzakirələr, mədəni yığıncaqlar, elmi simpoziumlar dilidir. Fəxr edə bilərik ki, son dövrlərin ən böyük dövlətlərarası razılaşmaları bu dildə aparılmış, əsrin müqavilələri bu dildə yazılmışdır.
        Ana dili bizim üçün müqəddəs dildir, ömrümüzü mənalandıran, xəyallarımızı qanadlandıran, dostumuza məhəbbətlə, düşmənimizə nifrətlə səslənən bir dildir. Ana dili bizim varlığımız, vüqarımız, fəxr dünyamızdır.
  Doğma dilim, sən ki varsan dünyada!
«Mən də varam!» söyləməyə haqlıyam.
Anam! Ana dilim! Ana Vətənim!

        Dilin gözəlliyi həm də onu işlədənlərdən, onların nitq bacarığından asılıdır. Biz çalışmalıyıq ki, dilimizin saflığını və gözəlliyini qoruyaq. Dilimizi inkişaf etdirib yaşatmaq özümüzü yaşatmaqdır, tariximizi yaşatmaqdır. Ana dili bizim həyatımız, inamımız və qeyrətimizdir, dünənimizdən sabahımıza salınan mənəvi körpüdür. Bizim müqəddəs borcumuz onu qorumaq və inkişaf etdirməkdir.
        Mən ana dilimi - Azərbaycan dilini çox sevirəm və bu yazımı görkəmli şairimiz Nəbi Xəzrinin «Ana dili» şeirindən bir parça ilə bitirmək istəyirəm:
Doldur ürəyimə sən gilə-gilə.
Hər kəlmən, hər sözün bəzənməyibmi
Mehriban anamın təbəssümüylə?!"
"        Doğrusunu deyim ki, bu suala cavab verməkdə çətinlik çəkirəm. Məgər insan həyata, cəmiyyətə, insanlara olan borcunu ödəyib qurtara bilərmi? Məgər bizim həyatımız, yaşayışımız özü təbiətin bizə bəxş etdiyi borc deyilmi? Borcu birdəfəlik ödəmək olarmı? Məncə, xeyr. Bu borcu ödəmək üçün yaşamaq, həm də nəcib hisslər, gözəl arzular, böyük ideallarla yaşamaq, yüksək məslək və amallar uğrunda mübarizə aparmaq lazımdır. Özünü həyata, insanlara borclu bilməyən adamlar mənasız bir həyat yaşayır, özlərindən sonra mənalı bir iz qoymadan ölüb gedirlər. Məsləksiz, amalsız bir həyat əsl insan ömrü sayıla bilməz. Əsl insan, əsl vətəndaş elə yaşamalı, qəlbində vətənə və insanlığa olan borcu elə yaşatmalıdır ki, onun həyatı əbədi bir məşəl kimi bəşər həyatını işıqlandırsın. Vətəndaşlıq borcunu dərindən dərk edənlər, bu borcu ürəklərində əbədi bir amal kimi yaşadanlar həmişə həyat mübarizəsindən şərəflə çıxır, ölümdən sonra da ölümsüzlüyə, əbədiyyətə qovuşur. Xatirələrdə yaşayırlar.
        Vətəndaşlıq borcu ilk növbədə insanın yaşadığı torpaqla, vətənlə bağlıdır. Vətən borcu vətəndaşlıq borcudur.
        Əsl vətəndaş odur ki, öz vətənini bütün qəlbi ilə, canı və qanı ilə sevir, onun azadlığı və istiqlaliyyəti uğrunda hər an canını qurban verməyə hazırdır. insan həyata bir dəfə gəlir və bir dəfə də nə vaxtsa köçüb gedir. Lakin Vətən uğrunda canından keçən qəhrəmanlar əbədi bir həyata qovuşur, öləndən sonra şərəflə yad edilirlər.
        Ana Vətənimiz Azərbaycan Cavanşir, Babək, Koroğlu, Mehdi, Qafur, Həzi kimi igidlər yurdudur. Bu qəhrəmanlar vətənimizin azadlığı, xoş həyatı naminə mübarizə aparmış, bu yolda öz canlarını da qurban vermişlər.
        Fikirləşdikcə də nə qədər səhv düşündüyümü, səhvə yol verdiyimi anlayıram. Şəhidlər xiyabanı yadıma düşür. Şəhid ruhları qarşısında özümü müqəssir görür, fikrimdən özüm utanıram. Həyatdan nakam getmiş bu Vətən oğulları doğma yurda sədaqət rəmzi, məhəbbət simvoludurlar. Onlar vətən uğrunda vuruşmuş, vətən uğrunda canlarını qurban vermişlər. Eşq olsun belə qəhrəmanlara! Eşq olsun onların amalına, məsləkinə! Bax budur əsl vətəndaşlıq borcu, vətəndaşlıq amalı.
  Vətən müqəddəsdir, vətən anadır,
Könlüm bu ananın sorağındadır.
Əsil vətəndaşlar, əsil igidlər,
Doğma Azərbaycan torpağındadır.

        Mən də öz ölkəmin azad vətəndaşıyam. Vətən qarşısında mən də bütün həyatımı, bütün varlığımı borclu sayıram. Lazım gələrsə, Vətən uğrunda hər an canımı qurban verməyə hazıram. Bu, təkcə mənim yox, mənim kimi bütün vətən gənclərinin fikridir. Biz hər an Vətənin keşiyindəyik, hər an canımızla, qanımızla onu müdafiə etməyə hazırıq."
"        Eh, bağban, bağban. Dünyada görən səndən xoşbəxt insan varmı? Sən adındakı qüdrəti dərk edirsənmi? Sən varlığındakı ümman genişliyini görə bilirsənmi? Axı müəllimi sənə oxşadırlar. Önündə başlar əyilən, qarşısında bağlı qapı olmayan müəllimi. Bu, düzgün müqayisədirmi? Məncə bu müqayisə ilə razılaşmaq çətindir. Müəllimin dühası üçün bağban meyar ola bilməz. Axı bağbanın özünü də müəllim yetirib. Maddi-mənəvi aləmdə heç bir ehtişam, əzəmət, qüdrət müəllim üçün meyar ola bilməz. Sarayların naxışını, həyatın simfoniyasını, lövhələrin solmazlığını, dastanların nəğməsini, sözünü yaradan şairin, sənətkarın, memarın, bəstəkarın özünü kim yetişdirmişdir? Kim onları kamala, ərsəyə çatdırmışdır? Əlbəttə ki, müəllim!
        Günlər keçir, illər illərə calanır, insan çox şeyi unudur. Lakin heç zaman ilk müəllim yaddan çıxmır, xatirədən silinmir. Axı insana elm qapısının açarını ilk müəllim təqdim edir, onu əsrarəngiz bir dünya ilə ilk müəllim qovuşdurur.
        Mənim ilk müəllimim Mirzə müəllim olmuşdur. Məktəbə, sinif otağına qədəm basdığım ilk gündən o, mənim üçün yalnız elmin sirrlərini açan bir müəllim yox, mənim və sinif yoldaşlarımın saf mənəviyyatına, hisslər, duyğular aləminə yeni-yeni lövhələr, məziyyətlər, nur və sevinclər gətirən bir insan oldu. Elə o gündən də gözümüz onun gözlərindən nurlanmağa, ürəyimiz onun ürəyinin hərarəti, məhəbbəti ilə çtrpınmağa başladı. Birimizin başı ağrıyanda, birimiz xəstələnib yorğan-döşəyə düşəndə müəllim özünə yer tapa bilmir, qayğısı, nəvazişi məlhəm təsirli şirin sözləri ilə bizə şəfa verir, ruhumuzu qidalandırırdı. Onun ürəyi sanki bir məşəl idi və bizim hamımızı işıqlandırır, qəlbimizə ziya, nur gətirirdi. Hər dəfə əli başımızı sığallayanda sanki göyün yeddinci qatına qalxır, qürurlanır, fəxr edirdik.
  Ürəklərdə dilək idi,
Mənim öz ilk müəllimim.
insan deyil, mələk idi,
Mənim öz ilk müəllimim.

Odumuza yanan idi,
Bizim üçün sona idi,
Mənim öz müəllimim.

"        İnsan üçün ən müqəddəs şəxs onu dünyaya gətirən anadırsa, onu bu müqəddəsliyə bağlayan vasitə Vətən torpağıdır. Çünki ana öz övladını onun özü üçün də müqəddəs olan Vətən torpağında dünyaya gətirir. Vətən bizim şöhrətimiz, qeyrətimiz, ülviyyətimizdir. insan üçün ən ümdə şey Vətən torpağının azadlığı, müstəqilliyidir. Azadlıq isə heç kimə xoşluqla verilmir. Xoşluqla verilən azadlığın qədri bilinməz. Azadlıq qanla, canla qazanılır, qorunur və gələcək nəsillərə əmanət verilir. Azərbaycan xalqı da illərlə, əsrlərlə azadlıq uğrunda çarpışmış, istiqlal naminə mübarizə aparmışdır. Bu çarpışmalar isə qansız-qadasız keçməmiş, əzab-əziyyətsiz olmamışdır.
        1990-cı il yanvar ayının 20-də Azərbaycan torpağı göz yaşına bələndi, dünyanı göz yaşı ilə islatdı. Başdan ayağa qədər silahlanmış üzdəniraq «Silah ordusu» Bakıya girərək dinc əhalini, əliyalın kütləni gülləbaran etdi. Bu tarix - 20 Yanvar Azərbaycan xalqının yaddaşına müstəqilliyin qazanılması uğrunda mübarizənin zirvəsi kimi əbədi həkk olundu. Məhz bu tarixdə 1988-ci ildən başlamış xalq hərəkatı özünün kulminasiya nöqtəsinə çatdı və Azərbaycanın yüzlərlə qəhrəman oğul və qızlan bu yolda şəhid olaraq gələcək nəsillərə həqiqi istiqlal bəxş etdilər.
        Onları meydanlara, silahlı rus qəsbkarlannın qarşısına çıxaran qəlblərində gəzdirdikləri azadlıq duyğusu, Vətən torpağının bütövlüyünü, toxunulmazlığını qorumaq və təmin etmək arzusu idi. Bu qeyrətli oğul və qızlar Vətən yolunda canlarından keçdilər, qazandıqları isə bütün xalqın məhəbbəti oldu. Onlar paytaxtımızın Dağüstü park kimi tanınan ünvanını özü boyda möhtəşəm, müqəddəs məzara - Şəhidlər xiyabanına çevirdilər. Bu ünvan xalqımızın and yeri, qibləgahı, səcdəgahı oldu. Bu yer azadlıq və müstəqillik uğrunda canlarını qurban verənlərin ziyarətgahına çevrildi, qan yaddaşımız, can yaddaşımız oldu.
  Bura xalqımızın səcdəgahıdır,
Şəhidlik ömrünün zirvəsindədir
Burda nəzər çəkən hər adi məzar,
Ellərin bu yerə məhəbbəti var.

        Hər il 20 Yanvar faciəsinin ildönümü günündə Şəhidlər xiyabanı sanki gül yağışına qərq olur. Uşaqdan böyüyəcən bütün Azarbaycan xalqı bu gündə Şəhidlər xiyabanını cəmi müsəlmanların əbədi məbədgahına çevrilən Məkkə və Mədinə kimi ziyarət edirlər. Xalqın öz şəhidlərinə olan bu hədsiz ehtiramı hətta, beynəlxalq ictimaiyyətin də diqqətini çəkmiş və bizlərə təskinlik ola biləcək müsbət rəylər formalaşdırmışdır. Hələ bu canlı faciənin törədildiyi vaxtlar rus yazıçılarından biri belə bir ifadə işlətmişdir: «inanmıram ki, dünyada öz milli qəhrəmanına azərbaycanlılar kimi belə bir məhəbbətlə ehtiram bəsləyən başqa bir xalq olsun».
        Deyirlər ki, «Şəhidi olan xalq irəlini daha yaxşı görər». Qoy Azərbaycanımız ağlamasın, dərd çəkməsin. Çünki onun qəhrəman övladları xalqın xoşbəxt gələcəyi naminə canlarından keçmişlər. İndi hər bir azərbaycanlı lazım gələn anda xalq yolunda şəhidliyin zirvəsinə ucalmağa hazırdır. Xalqımız şəhid oğul və qızlarını həmişə qəlbində yaşadacaq, onları əbədi bir xatirə kimi yad edəcəkdir."
"        Xalqımızın həyat tərzi, ənənələri, milli irsi, ulularımızın, mürdik təfəkkür sahiblərinin hikmətli kəlamları, öyüd və nəsihətləri yüksək mənəvi-əxlaqi dəyərlər kimi cəmləşərək yetişməkdə olan gənc nəslin tərbiyəsində qüdrətli örnək rolunu oynamışdır. Əxlaqi keyfiyyətlər insanın şəxsiyyət kimi ucalmasını, cəmiyyət arasında hörmətinin artmasını şərtləndirir.         Hər insan haqqında demək olmaz ki, bu mədəni insandır. Mədəni insan birinci növbədə dünyagörüşlü, savadlı olmalıdır. Özündən böyüyə və kiçiklərə hörmət və qayğı ilə yanaşmalıdır. Mədəni insan ağayana, alicənab, sadə, səxavətli, ədəbli və mərifətli olmalıdır.
        Geyiminə, danışığına, oturub-duruşuna fikir verməlidir. Düz olmalı, doğma yurdunu, onun tarixini sevməli, həyatını, canını, qanını bu yurdun, torpağın, xalqın səadəti və xoşbəxtliyi uğrunda mübarizəyə həsr etməlidir.
        Mədəni insan qarşısındakı ilə incə davranmalı, danışanı dinləməyi bacarmalı, sözünü yarımçıq kəsməməlidir. İstər evdə, ailədə, istər kollektivdə, istərsə də cəmiyyətdə necə hərəkət etmək lazım olduğunu bacarmalıdır.
        Mənəvi keyfiyyətlər tərbiyə prosesində aşılanıb formalaşır. İnsan necə düşünürsə, münasibətləri də elə müəyyənləşir.
        Mən həmyaşıdlarıma tövsiyə edərdim ki, mədəni olmağa çalışsınlar, özlərini harada və necə aparmağı bacarsınlar."
"        İnsan həyatı boyu arzularla yaşayır. Arzudan arzu doğur. Bir arzu həyata keçdimi, ikinci arzu yaranır, sonra yenisi, sonra daha yenisi və həyat da bu arzularla davam edir.
        Doğrudan, sənətlər, peşələr arasında fərq qoymaq, «bu yaxşıdır», «bu pisdir» - deyə onları bir-birinə qarşı qoymaq düzgün olmaz. Çünki atalar demişkən: «Sənətin pisi olmaz, sənətkarın pisi olar». Hər kəsə öz sevdiyi sənət yaxşıdır. Lakin mən lap uşaqlıqdan həkimlik sənətini sevirəm. Deyirlər ki, hələ lap bağça yaşımda olanda ata-anamdan ad günümə həkimlər geyən ağ xalatdan almağı xahiş etmiş və gələcəkdə həkim olacağımı söyləmişəm.
        Mənim həkimlik sənətinə vurğunluğum heç də səbəbsiz deyil. Bir neçə il bundan əwəl anam bərk xəstələnmişdi. Vəziyyəti çox ağır idi. Evimizə hər gün axın-axın adam gəlirdi. Ağ xalatı nurani bir qadın da hər gün anama baş çəkir, onun boğazını, bədənini yoxlayırdı. Bu, həkim idi. Anamın həkimi. Hər dəfə onu görəndə istəyirdim yaxınlaşam, ona yalvarım, xahiş edim ki, anamı mənə qaytarsın, onu tez sağaltsın. Axı anamsız mən yaşaya bilməzdim. Həkim də çox gözəl insan idi. Məni sözsüz başa düşürdü. Hər dəfə onu yola salanda başımı sığallayır, deyirdi ki, narahat olma, anan tezliklə ayağa qalxacaq.
        Doğrudan da, az vaxtdan sonra anam sağalıb ayağa durdu. Həmin gündən mənim həkimlərə olan rəğbətim daha da artdı və həkim olmaq arzum gücləndi.
        Bu gün mən hələ adicə şagirdəm. Bilirəm ki, yalnız nəyisə arzulamaqla iş düzəlmir. Arzuya çatmaq üçün əziyyət çəkmək, zəhmətlərə qatlaşmaq lazımdır. Mən də öz arzuma çatmaq üçün dərslərimi yaxşı oxuyur, müəllimlərimin verdiyi bütün tapşırıqlan yerinə yetirməyə çalışıram. Mən bilirəm ki, xəstələrin sevimlisi olmaq, onlara şəfa vermək üçün yaxşı oxumaq, tibb elminə yiyələnmək lazımdır. Müstəqil Azərbaycanımda hamının təhsil hüququ vardır və ali təhsil almaq üçün çalışmaq, oxumaq, biliklərə yiyələnmək lazımdır. Mən heç bir çətinlikdən qorxmuram və arzuma çatmaq üçün bütün əziyyətləri canla-başla qəbul etməyə hazıram.
Qoy onsuz keçməsin ömrüm bircə an.
Deyin, ondan şirin həyatda nə var?
Gəncliyi yaşadan, qanadlandıran
Arzulardır... Arzulardır... Arzular!"
"        Həyat insana bir dəfə verilir. Həyat rəngarəng və kəşməkəşlidir. Belə olduğu qədər də gözəldir. Gərək bu həyatı elə yaşayasan ki, dönüb geri baxanda peşman olmayasan, utanmayasan.
        Bizə bəxş edilən bu həyatda maksimum dərəcədə xoşbəxt anlar yaşamaq, həyatdan məmnun qalmaq lazımdır. Əks halda həyatın nə mənası? Məgər həyatın mənası xoşbəxt olmaq deyilmi?
        İndi gəlin özümüzə sual verək. Biz həyatdan zövq alırıqmı? Əgər hər hansı bir addım kimi isə xoşbəxt edəcəksə, nəyə görə o addımı atmasın. Elə məhz düşünülmüş, cəsarətli atılmış addım insanı xoşbəxt edər. Həyatdan zövq aldıqca üzümüz güləcək, içimiz coşacaq, elə bu özü xoşbəxtlik deyilmi?
        Xoşbəxtlik hər kəsin arzusudur. Hərə xoşbəxtliyi bir cürə başa düşür, kimi var-dövlətdə, kimi gözəl ailədə, kimi deyib-gülməkdə, kimi isə yeyibiçməkdə ...
        Ümumiyyətlə, insan xoşbəxtliyi onda olmayan, həmişə arzusunda olduğu şeylərdə axtarır. Yuxarıda saydıqlarımız insanı xoşbəxt edirmi? Vardövlət sahibləri var ki, xoşbəxt deyillər. Həyatda hər şey insana hərtərəfli verilmir.
        Mənim fikrimcə xoşbəxtlik hər bir insanın içindən doğur. Xoşbəxtlik elə bir ali hissdir ki, bu bazarlarda satılıb varlıların ala biləcəyi, kasıbların ala bilməyəcəyi bir şey deyil.
        Mən o insanı xoşbəxt hesab edirəm ki, o, ağıllıdır. Ağlı olan hər kəs həyatda hər şeyə sahib ola bilir.
        Mən o insanı xoşbəxt hesab edirəm ki, elm arxasınca gedir. Kiməsə faydası dəyir. Həyatda öz yerini düzgün seçir. Gözəl ailəsi və uşaqları var. Gözəl övladlar tərbiyə edir. O insan xoşbəxdir ki, vətəni üçün, xalqı üçün bir iş görür. Cəmiyyət üçün yararlıdır, özünü ailədə, işdə, cəmiyyətdə artıq, yararsız adam hesab etmir, sevir və sevilir.
        Bu keyfiyyətləri hər kəs özündə aşılaya bilər və demək belə adamlar həyatda xoşbəxtdirlər.
        Paxıl, xain, xudbin adamlar heç vaxt xoşbəxt ola bilməzlər. Bəlkə də onlar özünü xoşbəxt hesab edir. Lakin bu üzdə belə görünə bilər. Belə xoşbəxtlik müvəqqətidir, daimi deyil.
        Daimi və əsl xoşbəxtliyin özündə zəhmət, əmək, çalışmaq, oxumaq, yaşamaq və yaratmaq durur."
"        Ümummilli liderimiz Heydər Əliyev hələ 1993-cü ilin 15 iyununda Milli Məclisin tarixi iclasında ölkə parlamentinin başçısı seçilərkən demişdir: «...Azərbaycan Respublikasının bugünkü ağır, mürəkkəb və gərgin vəziyyətini tam məsuliyyətlə dərk edirəm... Azərbaycan xalqının tarixi nailiyyəti olan Azərbaycan Respublikasının dövlət müstəqilliyini qorumağı, möhkəmləndirməyi, inkişaf etdirməyi özüm üçün ən əsas vəzifələrdən biri hesab edirəm... Heç kəsin şübhəsi ol(nasın ki, ömrümün bundan sonrakı hissəsini harada olursa olsun, yalnız və yalnız Azərbaycan Respublikasının müstəqil dövlət kimi inkişaf etməsinə həsr edəcəyəm... Azərbaycan Respublikası bundan sonra da onun başına nə gəlirsə-gəlsin, müstəqilliyini itirməyəcək, yenidən heç bir dövlətin tərkibinə daxil olmayacaq, heç bir dövlətin əsarəti altına düşməyəcəkdir».
        Həmin sözlər deyilərkən ölkəmiz ağır günlərini yaşayırdı. Azərbaycan vətəndaş müharibəsi ərəfəsində, qanımız bahasına əldə etdiyimiz müstəqilliyimiz isə təhlükə altında idi. Xalqın təkidi ilə Heydər Əliyevin Bakıya dəvəti və hakimiyyətə qayıdışı yaranmış ağır vəziyyətdən çıxışa yol açdı. Ən əvvəl qardaş qırğınının qarşısı alındı. Əllərdə oyuncağa çevrilmiş silahlar yığıldı. insanların bir-birilərinə yad münasibətlərinə son qoyuldu. Soyğunçuluq, talançılıq dayandırıldı. Cinayətkarlar məsuliyyətə cəlb edildi. Hüquqi dövlətin əsası qoyuldu. Bütün bunlara nail olmaq üçün isə böyük zəka və tükənməz enerji sərf etmək lazım gəldi.
        Heydər Əliyev öz xalqı qarşısında övladlıq borcunun məsuliyyətini dərk edərək onun çağırışını cavabsız qoymadı, millətin ağır günündə xilaskar kimi ona olan etimadı yüksək səviyyədə doğrultdu.
        Bir neçə il bundan əvvəl Moskvanın Ostankino televiziyasının məşhur «Pole çudes» verilişinə baxırdım. Oyunun final mərhələsində finala çıxmış qadına aparıcı belə bir sual verdi: «Dünyanın ən məşhur siyasətçisi kimdir?» qadın heç düşünmədən: «Əlbəttə, Heydər Əliyev!» - dedi. Cavab düz idi. Həmin anlarda qəlbimi bir iftixar hissi bürüdü, yüksək qürur hissi keçirdim.
        Mən bu gün özümü xoşbəxt sanıram. Ona görə ki, Heydər Əliyev cənablarının prezident olduğu bir ölkədə yaşayıram. Ona görə ki, bütün xalqımız kimi, mən də ona inanıram. inanıram ki, onun sayəsində Azərbaycan yüksək inkişaf səviyyəsinə qalxacaq, xalqımız xoşbəxt və firavan bir həyat sürəcəkdir.
        Azərbaycan babaların əmanətidir. Heydər Əliyev isə Azərbaycan adlı əmanətin etibarlı dayağıdır.
  Azərbaycan - Odlar yurdudur.
Heydər Əliyev Od yurdunun od oğludur.

Azərbaycan oğluyam,
Odu Allah sanmışam.
Anam torpaq, atam od,
Mən oddan yaranmışam."
"        Hələ mən lap kiçik olarkən atam və anamdan öz valideynləri haqqında çox eşitmişəm. Mən ana babamı və nənəmi görməmişəm. Anam hər zaman öz valideynlərindən ağız dolu danışar, nisgilli baxışlarla köks ötürərdi. Anam hələ gənckən öz valideynlərini itirmişdi.
        Anamın bu halı hər zaman məni narahat edirdi.
        Mən ata babamın, nənəmin, ata-anamın əhatəsində böyüyürəm.
        Babamın mənə olan əziz, ehtiramlı qayğısından nənəmin məni oxşayan zərif əllərindən gücalıb ruhlanıram.
        Atam hərbçidir. Biz onun üzünü az-az görürük. O bizə az vaxt sərf edir, lakin bizimlə olduğu zamanları çox səmərəli keçirməyə çalışır. Mən atamdan vətənimizin hərbi vəziyyəti haqqında soruşanda, o, başımı sığallayıb, bu mövzudan yan keçməyə çalışır. Hiss edirəm düşünür ki, hansısa hərbi sirri açar. Amma buna baxmayaraq, xalqımızın tezliklə torpaqlarımızın düşmən tapdaqlarından azad edəcəyindən əminliklə danışır. Azad, xoş, firavan həyatımızdan söhbət açır.
        Anam isə müəllimədir. Hər zaman anamın nəvazişli sözləri ilə bərabər, onun vətənpərvər öyüdlərini, vətən sevgisini, məhəbbətini görürəm. Anam deyir ki, vətənini, millətini sevməyən insan ailəsini, valideynlərini sevə bilməz.
        Mən orta məktəbdə oxuyuram. IX sinif şagirdiyəm. Dərslərimi yaxşı oxuyuram. Orta məktəbi bitirib atam kimi hərbçi olmaq fikrindəyəm. Inşallah, mən bu sənətə yiyələnincə artıq vətənimiz düşmən tapdağından qurtaracaq. Azad, müstəqil Azərbaycan dinc quruculuq dövrlərində sərhədlərimizin keşiyində əzm və qüdrətlə dayanacaq, əsən küləkdən, uçan quşdan belə onu məharətlə hifz edəcəyəm.
        Eyni zamanda, vətənimizin keşiyində qəhrəmanlıqla dayanaraq valideynlərimi də qayğı və sevgimlə əhatə edəcəyəm."
"        Azərbaycan xalqı öz təbiəti, xarakteri etibarilə həmişə mülayim və sülhsevər olmuşdur. O, heç kəsin torpağına göz dikməmiş, kiməsə təcavüz etməyi özünə rəva görməmişdir. Xalqımız yalnız öz doğma yurdunu, doğma torpağını qorumuş, lazım gələndə canını belə bu yolda qurban verməkdən çəkinməmişdir. Xalqımızın içərisindən əsr-əsr, qərinə-qərinə igid ərlər, kişi qeyrətli qadınlar meydana çıxmış, Azərbaycana solmaz şöhrətlər qazandırmış, onu qəhrəmanlar diyarı kimi tanıtmışdır. Azərbaycanın Babək, Koroğlu, Tomris, Cavanşir, Qaçaq Nəbi, Həcər kimi yüzlərlə, minlərlə qəhrəman oğul və qızları heç vaxt onu düşmənə baş əyməyə qoymamışdır. Son dövrlərin zorla cəlb edildiyimiz torpaq savaşında Vətən uğrunda tərəddüd etmədən həyatını qurban verən qəhrəman oğul və qızlarımızın, vətənpərvər övladlarımızın rəşadət və igidlikləri məhz igid babalarımızın, qeyrətli nənələrimizin solmaz döyüş şöhrətinin bariz təcəssümüdür. Bu savaş göstərdi ki, Azərbaycanda vətən hamı üçün müqəddəsdir və bu müqəddəsliyin uğrunda canından keçməyə hazır olan oğul və qızlarımız çoxdur.
        Azərbaycan Respublikasının ən yüksək fərqlənmə dərəcəsi «Azərbaycanın Milli Qəhrəmanı» fəxri adıdır. Bu ad ölkəmizin müstəqilliyi və tərəqqisi naminə xalq qarşısında müstəsna xidmətlərə və rəşadətə görə verilir. Cəlb olunduğumuz Qarabağ savaşı yüzlərlə milli qəhrəman yetirmişdir ki, mən də bu gün bunlardan biri - Ağayev Faiq Alış oğlu haqqında söz açmaq istəyirəm.
        Doğma Azərbaycanımızın üzərini təhlükə alanda Faiq də minlərlə vətən oğlu kimi silaha sarılaraq erməni faşizmi ilə mübarizəyə başladı. Adi günlərdə hər hansı qeyri-adi səciyyəsi ilə seçilməyən Faiq bu mübarizədə dostu da, düşməni də heyrətə salan igidlik və şücaət göstərdi.
        1990-cı ilin 23 dekabrında kiçik Meşəli kəndi yüzlərlə erməni yaraqlısının hücumuna məruz qalmışdı. Yaranmış vəziyyətdə döyüşçülərimiz dinc əhalini təhlükəsiz yerə çıxarmaq uğrunda vuruşurdular. Uçurulmuş evlərin xarabalarından birini istehkama çevirmiş Faiq erməni yaraqlıları üzərinə od yağdırır və dinc əhalinin qaçıb meşədə daldalanması üçün imkan yaradırdı. Düşmən atəşini öz üzərinə cəlb etməklə Faiq onlarla qadını, körpəni, uşağı ölümdən xilas etdi, lakin öz canını qəhrəmanlıqla qurban verdi.
        Respublikamızın suverenliyi və ərazi bütövlüyünün qorunmasında, dinc əhalinin təhlükəsizliyinin təmin edilməsində göstərdiyi şəxsi igidlik və şücaətə görə Azərbaycan Respublikası Prezidentinin 1992-ci il 8 oktyabr tarixli fərmanı ilə Ağayev Faiq Alış oğluna ölümündən sonra «Azərbaycanın Milli Qəhrəmanı» fəxri adı verilmişdir.
        Ağayev Faiq vaxtsız qırılmış ömrünü ölümün caynağından xilas etdiyi minnətdar Meşəli camaatının ömründə, həzin xatirələrində, xoşbəxtlik və səadətində əbədi yaşayacaqdır. Belə qəhrəmanlar heç vaxt ölmür, ölümləri ilə ölümsüzlüyə qovuşurlar. Onlar həmişə bizim qəlbimizdə, qan yaddaşımızdadırlar.""Biri var idi, biri yox idi, Döşgüvar adlı zülmkar bir padşah var idi. Dünyagörmüş qocaların dediyinə görə bu padşah elə cavanlıqdan əzazil adam imiş. Padşahlığı ələ almaq üçün qoca atasını da özü zəhərləyib öldürmüş imiş.
Bu padşah taxta çıxan gündən camaatın günü lap qara olmuşdu. O, istəyinə çatmaq üçün yüzlərcə adamı öldürər, bircə dəfə də olsun uf deməzdi. Qonşu padşahlarla da yola getməzdi. İldə bir yerə hücum edərdi. Savaşardı, vuruşardı, qanı su yerinə axıdardı. Belə ki, hamının gözünü qorxutmuşdu. Bu padşahın uşağı yox idi. Nə qədər evlənirdisə uşağı olmurdu.
Padşah ildə üç arvad alardı. Elə ki gördü uşaq olmadı, arvadın üçünü də ya öldürərdi, ya zindana saldırardı, ya da qovub ayrı üç arvad alardı.
Günlərin bir günündə bir dərviş bu padşahın yanına gəldi, dedi:
– Padşah sağ olsun, mən sənə bir dərman verərəm, hər arvaddan bir oğlun olar. Amma bir şərtim var.
– Nə şərt?
Dərviş dedi:
– Uşaqlar on beş yaşa çatanda birini mənə verməlisən.
Padşah razılaşdı. Dərviş padşaha bir dərman verdi. Sonra dedi:
– Bu dərmanı dörd yerə bölərsən. Bir payını özün yeyərsən, üç payını da arvadlarına verərsən.
Padşah dərmanı aldı. Dərviş çıxıb getdi. Padşah dərvişin dediyi kimi elədi. Gün keçdi, ay dolandı, padşahın hər arvadından bir oğlu oldu. Padşahın arvadlarından biri xan qızı idi. Odur ki, ondan olan oğlanın adını Xanbala qoydular. İkinci arvad bəy qızı idi. Onun, da oğlunun adını Bəybala qoydular. Üçüncü arvad bir yoxsul dəvəçinin qızı idi. Padşah onu çox gözəl olduğuna görə almışdı. Ondan olan oğlanın adını da Nərbala qoydular.
Aylar keçdi, illər dolandı, uşaqlar on dörd yaşı qurtarıb, on beşə ayaq qoydular. Nərbalanı sarayda həmişə ələ salardılar. O biri qardaşlar onu gah nər balası, gah dəvə balası, gah da köşək deyə çağırardılar.
Nərbalanın anasına da hamı aşağı nəzərlə baxırdı. O biri arvadlar
onu qulluqçu kimi işlədirdilər. Padşah özü də Nərbalanı saymırdı. Həmişə o biri oğlanlarını “Mənim Bəybalam”, “Mənim Xanbalam” deyə sevib oxşayırdı. Buna gələndə gülüb deyirdi:
– Pəh, pəh... Bir adamın ki, babası dəvəçi ola... Gör onun axırı nə olar da...
Nərbala neçə dəfə istəmişdi ki, qaçıb getsin, amma anası qoymamışdı, demişdi:
– Bala, atan çox hirslidi. Haraya qaçsan səni tapıb öldürər.
Əslində isə Nərbala o biri qardaşlarından həm güclü, həm də ağıllı idi. Gün o gün oldu ki, uşaqların on beş yaşı tamam oldu. Axşama bir az qalmış dərviş gəlib çıxdı. Padşah dedi:
– Dərviş, bilirəm nəyə gəlibsən. Ancaq sən gəl məndən uşaq istəmə. Mal, dövlət nə qədər istəyirsən sənə verim, çıx get.
Dərviş dedi:
– Yox, mənə heç nə lazım deyil. Ya uşaqlardan birini ver, ya da bu saat elə bir şey elərəm ki, üçü də ölər.
Padşah dedi:
– İndi ki, belədi, onda qoy Nərbala qurban olsun Xanbala ilə Bəybalaya.
Apar nə eləyirsən, elə.
Padşah əmr elədi, cəlladlar Nərbalanı tutub qollarını bağladılar, verdilər dərvişə. Nərbalanın anası işi bilib özünü atdı padşahın ayaqlarına dedi:
– Aman günüdü, mənim oğlumu bədbəxt eləmə.
Padşah qəzəblənib əmr elədi, arvadı da saldılar zindana. Dərviş Nərbalanı götürüb yola düşdü. Amma Nərbala anasının zindana salınmasından xəbər tutmadı.
Nərbala ilə dərviş az getdilər, çox getdilər, səhərə az qalmış çatdılar iki dağın arasına. Dərviş qabaqda, Nərbala da qolları bağlı onun dalınca gedirdi. Birdən bir səs eşitdi. Baxdı ki, bir quru kəllə onun yanınca dığırlana-dığırlana gedir. Özü də danışır. Nərbala diqqətlə qulaq verdi, gördü kəllə deyir:
– Nərbala, eşit, bil! Bu dərviş adam yeyəndi. Mən də sənin kimi cavan bir oğlan idim. Dərviş məni atamdan, anamdan alıb gətirdi, təndirə salıb bişirdi, yedi. Özünü qoru. Bizim qanımızı ondan al! Kəllə bu sözləri deyib yox oldu. Nərbala getdi fikrə, bilmədi ki, nə eləsin. Qayıdıb qaça bilməzdi, çünki əlləri barlı idi. Nə qədər qaçsaydı da, axırda dərviş onu tutacaqdı.
Nərbala başı aşağı belə fikirlərlə gedirdi, birdən dərviş dayandı, dedi:
Nərbala başını qaldırıb gördü ki, dərənin lap qurtaracağında, heç kəsin ağlına gəlməyən yerdə, böyük bir binanın qabağındadırlar. Dərviş cibindən bir dəstə açar çıxardı. Bu açarlardan biri ilə qapını açdı.
Qabaqca Nərbalanı içəriyə saldı, sonra da özü girib, yenə də qapını bağladı. Onlar dar, qaranlıq bir yerdən keçib, bir otağa girdilər. Otaq da qaranlıq idi. Dərviş onu salınmış bir dəst yorğan-döşəyin yanına gətirib dedi:
– Həm gecdi, həm də yorulmuşuq. Yataq, sabah danışarıq. Mənim heç kəsim yoxdu. Səni özümə oğul eləyəcəyəm.
Bunu deyib, dərviş otaqdan çıxdı, qapını da daldan bağlayıb getdi.
Nərbala, doğrudan da, yorulmuşdu. Elə qolları bağlı uzanıb yatdı.
Amma səhərə qədər rahat yata bilmədi. Tez-tez diksinib yuxudan oyanırdı. Ətrafa qulaq asıb yenə də yatırdı. Səhər dərvişin ayaq səsləri onu oyatdı. Qulaq verib gördü ki, dərviş qapını açır. Tez sıçrayıb qalxdı. Dərviş içəriyə girdi. Onun qollarını açıb dedi:
– Bu mal, bu dövlət hamısı sənindi. Biz burada ata-bala kimi dolanacağıq.
Ancaq çörəyimiz yoxdu. Gəl qabaqca təndiri yandırıb çörək bişirək, sonra gör sənə nələr göstərəcəyəm.
Təndir deyəndə kəllənin dedikləri Nərbalanın yadına düşdü.
Ancaq o, indi qorxmurdu. Əlləri açıq idi. Dərvişin ona gücü çatmazdı.
Ancaq belə şirin-şirin danışmağından başa düşmüşdü ki, dərviş çox hiyləgər adamdı. Ona görə də dərvişin bütün sözlərinə, hərəkətinə çox diqqətlə fikir verirdi.
Dərviş Nərbalanı yan otağa apardı. Nərbala baxdı ki, bura təndir damıdır. Dərviş dedi:
– Oğul, həm xəmir yoğurmalıyıq, həm də təndiri yandırmalıyıq.
hansını sən eləyirsən?
Ancaq hələ heç birini bacarmıram. Bu günlüyə sən elə, mən baxım, öyrənim.
Dərviş dedi:
– Doğru deyirsən, bala. Bax, öyrən!
Bunu deyib dərviş təndiri yandırdı. Sonra un gətirib xəmir yoğurmağa başladı. Elə ki xəmir hazır oldu, təndir də tüstüdən düşüb közərdi, dərviş ayağa durub yekə, qara bir tiyan gətirdi, təndirin içinə saldı.
Nərbala baxdı ki, bu tiyan elə bu təndir üçün düzəldilib. Tiyanın qulpları təndirin qırağına dayanmışdı, onu çox aşağı düşməyə qoymurdu. Tiyanın dibi təndirdəki oddan bir az yuxarıda dayanırdı. Nərbala soruşdu:
– Baba dərviş, bəs bu tiyan nə üçündü?
Dərviş dedi:
– Oğlum, çörəyi təndirə yox, bu tiyanın divarlarına yapacağıq. Bu onun üçündü ki, çörək küt düşəndə də təndirə düşüb xarab olmasın.
Nərbala başa düşdü ki, dərviş yalan deyir. O saat kəllənin sözləri onun yadına düşdü. Dərvişin məqsədi aydın idi. O istəyirdi ki, Nərbalanı həmin tiyanın içinə basıb bişirsin. Nərbala heç bir söz deməyib, gözlədi ki, görsün işin axırı nə olur.
Dərviş əyləşib xəmiri kündələdi, sonra kündələri yastıladı. Nərbala da ona kömək edirdi. Amma Nərbala açıq görürdü ki, dərviş qəsdən yavaş tərpənir. Dərviş o qədər gözlədi ki, təndirdəki tiyan od kimi qızardı. Ayağa qalxıb təndirin kənarında, oturdu, tiyanın istiliyini yoxladı, sonra Nərbalaya dedi:
– İndi gəl otur, çörəkləri yap.
Nərbala bu dəfə də heç bir söz deməyib təndirin başında oturdu.
Dərviş çörəklərdən birini ona verdi, dedi:
– Baş üstə, – deyib özünü elə göstərdi ki, guya çörək yapmağa hazırlaşır.
Amma əslində bir balaca əyilib qoltuğunun altından dərvişə baxmağa başladı. Gördü ki, dərviş səs olmasın deyə barmaqlarının ucunda divara yaxınlaşdı, oradan tiyanın qapağını götürdü. Bir əlinə balaca bir balta alıb ona tərəf gəlməyə başladı. Nərbala gördü ki, kəllənin dedikləri düz imiş. Dərviş istəyir ki, onu balta ilə vurub tiyanın içinə salsın, sonra da qapağını örtüb bişirsin.
Dərviş yaxınlaşanda Nərbala cəld bir hərəkətlə sıçrayıb ayağa qalxdı, dedi:
Dərviş acıqlanmışdı. Amma qəsdən üzə vurmayıb, tez, əlindəki şeyləri yerə qoydu, çörəyi Nərbalanın əlindən aldı, özü təndirin başında əyləşdi.
Nərbala o qədər gözlədi ki, dərviş əlindəki çörəyi yapmaq üçün başıaşağı təndirə sallandı. Nərbala “başqası üçün quyu qazanın özünü quyuya salmaq lazımdı” deyib dərvişə bir təpik vurdu. Dərviş başı üstə təndirə yıxıldı. Nərbala tez qapağı tiyanın ağzına basdı. Özü də çıxıb üstündə oturdu. Dərviş nə qədər qışqırdısa, Nərbala qapağın üstündən qalxmadı. Bir az keçdikdən sonra dərvişin səsi kəsildi.
Dərviş öləndən sonra Nərbala dərvişin sarayını gəzməyə başladı.Sarayda qırx otaq var idi, hamısı bir-birindən gözəl idi. Dünyada hər nə istəsən, burdan tapmaq mümkün idi.
Nərbala otuz doqquz otaq gəzib qurtardıqdan sonra, qırxıncı otağın qapısını açdı. Baxdı ki, bura təmiz, səliqəli, gözəl bir tövlədi. Tövlədə bir at, bir aslan bağlanıb, böyük bir qəfəsdə də gözəl bir quş var. Nərbalanı görcək at kişnədi, aslan nərildədi. Quş adam kimi danışıb Nərbalaya dedi:
– Xoş gəlmisən! Biz neçə müddətdi ki, burada əsirik. Amma bilirdik ki, dərviş nə qədər hiyləgər olsa da, axırda elə bir igid tapılacaq ki, ona qalib gələcək.
Nərbala baxdı ki, dərviş atın qabağına ət qoyub, aslanın qabağına dən töküb, quşun da qabağına ot qoyub. Tez, götürüb dəyişdirdi, əti aslana, otu ata, dəni də quşa verdi. Heyvanların üçü də səslənib Nərbalaya “sağ ol” dedilər. Sonra quş dedi:
– Nərbala, sən bizim yemlərimizi dəyişdin, hər kəsə öz yemini verdin, görünür ki, sən haqsızlığı sevməyən, insaflı bir adamsan. Biz belə bir adamın yolunda ölümə də gedərik. Hər nə çətin işin olsa bizə de. Biz sənə kömək eləməyə hazırıq.
– Mənim insafım qəbul eləməz ki, siz burda, bu qaranlıq tövlədə, qəfəsdə, zəncirlə bağlı qalasız. Mən sizi açıb buraxıram. Sonrasını özünüz bilərsiniz. Gedərsiz xoş gəldiz, yox, əgər qalarsız, mən də ölənə qədər sizinlə dostluq eləməyə hazıram.
Bunu deyib, Nərbala onların üçünü də açıb buraxdı. Heyvanlar qaçmaq əvəzinə üzlərini Nərbalanın əllərinə, ayaqlarına sürtməyə, onu yalamağa başladılar.
Quş dedi:
– Biz gündüzləri gedib gəzəcəyik, dolanacağıq, özümüzə yem tapacağıq, axşamları həmişə buraya gələcəyik.
Quş sözünü qurtarıb uçdu. Atla aslan da çıxıb bir dəqiqədə yox oldular.
Nərbala dərvişin bağçasını gəzməyə başladı. Bağça elə bir bağça idi ki, necə deyərlər, gül bülbülü, bülbül gülü çağırırdı. Burada elə gözəl meyvələr, güllər, çiçəklər var idi ki, Nərbala bunları öz atasının ən məşhur bağlarında da görməmişdi. Nərbala o qədər gəzdi ki, lap yorulub əldən düşdü. Axırda yığdığı meyvələri yedi, bulağın başında uzanıb yatdı. Az yatdı, çox yatdı, bilmədi, bir vaxt gözlərini açanda gördü ki, at bir tərəfində, aslan da o biri tərəfində durub, quş da başının üstündəki daşda oturub. Heyvanlar Nərbalaya yemək də gətirmişdilər.
Aslan bir ceyran ovlayıb gətirmişdi. Quş isə bir kəklik tutub gətirmişdi. Nərbala özünə xörək hazırladı, yedi, içdi, yatdı.
Bu gündən Nərbala heyvanlarla dost oldu. Günlər keçdi, həftələr dolandı. Nərbala darıxmağa başladı. Heyvanlar bunu başa düşdülər.
Bir axşam quş dedi:
– Əgər çox darıxırsansa, biz səni şəhərə aparaq.
Nərbala öyrənib bildi ki, bu şəhər atasının çox incitdiyi bir padşahın paytaxtıdı. Qorxdu ki, şəhərdə tanınıb ələ keçə bilər. Axı, onlar nə bilirlər ki, atası onun özünün də düşməni olub, bilə-bilə qəsdən ölümə göndərib. Quş Nərbalanı fikirli görüb dedi:
– Biz bilirik sən nə fikir eləyirsən. Ancaq qorxma. Paltarını dəyiş.
Köhnə bir paltar gey. Biz səni səhər tezdən, hələ işıqlanmamış şəhərə çatdırarıq. Gəzərsən, dolanarsan, axşam qaranlıq düşəndən sonra da gəlib səni gətirərik.
Nərbala razılaşdı. Gecəni yatdılar. Səhər hələ işıqlaşmamış Nərbala qalxdı, bir dəst köhnə paltar geyindi, başına da bir köhnə dəsmal bağladı, atı mindi. At altında, aslan yanında, quş da başının üstündə hələ səhər açılmamış şəhərə çatdı. At şəhərin kənarında uca bir hasarın yanında dayandı.
– Bura padşahın gül bağıdı. Yaz, yay, bir də payız fəsillərində padşahın qızları bu bağdakı sarayda yaşayırlar.
Sonra tükündən bir dənə çəkib Nərbalaya verdi:
– Gəzib dolanarsan, axşam isə bizi burda gözləyərsən. Ancaq işdi, birdən biz gələnə qədər başına bir qəza gəlsə, bu tükü yandırarsan, biz harda olsaq, sənin köməyinə gələrik.
Heyvanlar getdilər. Nərbala da yavaş-yavaş şəhərə tərəf gəldi.
Şəhər böyük idi, tanış da yoxudu. Nərbala təkbaşına o qədər gəzdi ki, lap yorulub əldən düşdü. Axşama bir qədər qalmış, həmin bağın yanına gəldi, hasarın yanında dayandı, gözləməyə başladı. Birdən bağın qapısı açıldı, içəridən ağsaqqal bir qoca çıxdı. Nərbala ədəblə salam verdi. Qoca salamı alıb dedi:
Bəlkə yatmağa yerin yoxdu?
Nərbala indiyə kimi heç kəsdən belə şirin söz eşitməmişdi. Gördüyü kişilər – atası, qardaşları, saraydakı adamlar olmuşdu ki, onların hamısı da onu ələ salıb gülərdi. Bunlardan başqa Nərbala bir də dərvişi görmüşdü ki, o da onu öldürmək istəmişdi. Nərbalanın qocadan çox xoşu gəldi, dedi:
– Bəli, qəribəm. Birinci dəfədi ki, şəhərə gəlmişəm. İndi yoldaşlarımı gözləyirəm ki, onlara qoşulub kəndimizə gedim.
Qoca dedi:
– Oğlum, mən bu bağın bağbanıyam. Buranı mən salmışam. Bu ağacları mən becərib yetişdirmişəm. Bir neçə dəfə bizim qonşuluqda olan padşah qoşun çəkib bizim üstümüzə gəlib, şəhərimizi talayıb, adamlarımızı qırıb, amma duruş gətirə bilməyib, qaçıb gedib. Hər dəfə gedəndə bizim bağı da viranə qoyub, sonradan yenə də düzəltmişəm.
Mən görürəm ki, sən bir yaxşı uşaqsan. Mənim də heç kəsim yoxdu. O padşah axırıncı dəfə bizim üstümüzə gələndə mənim də evimi talan elədi, var-yox bircə oğlum var idi, onu da öldürdü. İndi səni gördüm, yaman ürəyimə yatdın. Əgər ayrı bir işin, peşən yoxdursa, gəl mənə şagird ol, birlikdə işləyək, mənim ömrümə çox qalmayıb. İstəmirəm ki, məndən sonra bağ naşı adam əlinə düşüb xarab ola.
– Gələrəm əmi, ancaq bu gün gərək kəndimizə gedib anamdan icazə alam, sonra gələm.
Qoca öz evini Nərbalaya göstərdi, dedi:
Nərbala dedi:
– Baş üstə.
Bağban evinə girdi. Nərbala da hasarın yanına qayıtdı. Amma Nərbalanı fikir götürmüşdü ki, görəsən bağban hansı qonşu padşahdan danışır. Bəlkə elə onun atasından danışır. Nərbala bu fikirdə idi ki, at, aslan və quş gəldi. Nərbala yenə də atı mindi, aslan yanında, quş da başının üstündə evə gəldi. Evdə Nərbala dostlarına dedi:
– Mən burda adamsızlıqdan, bir də işsizlikdən darıxıram. Gedib bağbana şagird olacağam.
Səhər tezdən heyvanlar onu yenə də həmin bağın yanına gətirdilər.
Quş tükündən bir neçə dənə çəkdi, ona verib dedi:
– Biz orda qalacağıq, nə zaman sənə lazım olsaq, tükü yandırıb bizi çağırarsan.
Nərbala dostları ilə görüşdü. Onlar getdilər. Nərbala da bağbana şagird olub bağda işləməyə başladı.
Bu, şəhərin ən gözəl bağı hesab olunurdu. Özü də padşahın idi. Padşahın üç qızı var idi. Qızlar hər gün axşam bağı gəzərdilər. Nərbalanın bağa gəldiyi günün axşamı qızlar adətləri üzrə bağa gəzməyə çıxmışdılar. Nərbala da bağın bir tərəfində bağbanla işləyirdi. Qızlar bir qədər gəzdikdən sonra bağbanın yanına gəldilər. Böyük qız dedi:
– Bağban, bağdakı güllər açılıb, bunlardan niyə səhərlər dəstə tutub bizə gətirmirsən?
Bağban dedi:
– Xanım, mən qəsdən dəstə tutub gətirmirəm ki, özünüz gəlib dərəsiz.
Ortancıl qız ağzını büzüb dedi:
– Yaxşıdı... Gülü biz özümüz gəlib dərəcəyiksə, bəs səni niyə saxlayırıq?
Bağban dedi:
– Xanım, mən elə demədim. Axı gül dərməyin özünün başqa bir ləzzəti var. Mən elə bildim ki, bu sizə də lazımi ləzzət verər. İndi ki, belədi, baş üstə, səhər dəstə tutub Nərbala ilə göndərərəm.
Böyük qız soruşdu:
– Kimlə göndərərsən?
Bağban Nərbalanı göstərib dedi:
– Nərbalaynan.
Böyük qız Nərbalaya baxıb, başladı gülməyə.
– Nərbala... Nərbala... Ada bax ha... Nərbala...
Ortancıl qız dedi:
– Yaxşı addı... nər, yəni dəvə... Nərbala, yəni dəvə balası.
Böyük qız dedi:
– Yəni köşək... elə özü də lap dəvə balasına oxşayır.
Ortancıl qız dedi:
– Mənə gülü özün gətirərsən. Mən onun paltarından iyrənirəm.
Kiçik qız hirslənib bacılarına dedi:
– Siz elə həmişə beləsiz. Niyə, ona nə olub ki? Nə olsun ki, paltarı bir az köhnədi, siz onun gözlərinə baxın. Görün nə ağıllı gözləri var.
Böyük qız dedi:
– Hə... Yekə... Qara...
Ortancıl qız dedi:
– Elə lap dəvə gözünə oxşayır.
Kiçik qız üzünü Nərbalaya tutub dedi:
– Sən bunlara fikir vermə, ay oğlan. Səhər mənə gülü özün gətirərsən.
Bacılar gülüşüb dedilər:
– Səhər tezdən sənə bir dəstə dəvə gülü gətirəcək.
Nərbala dedi:
aşağı olmaz.
Qızlar gülüşə-gülüşə dedilər:
– Səhər baxarıq.
Qızların Nərbalanı ələ saldıqlarını görən bağban çox qəmgin olub dedi:
– Darıxma, oğlum. Onların sözləri sənə toxunmasın.
Nərbala dedi:
– Yox, əmi. Bu sözlər mənim üçün təzə deyil. Belə sözləri çox eşitmişəm.
Bağban Nərbalanı da götürüb evə gəldi. Bir az çörək yeyib yatdılar.
Elə ki bağban yuxuya getdi. Nərbala qalxıb çölə çıxdı. Quş verən tükün birini yandırdı. Beş dəqiqə keçməmiş quş hazır oldu. O dedi:
– Nə olub, Nərbala?
Nərbala dedi:
– Gərək səhər açılmamış mənə bir dəstə gül gətirəsən. Amma elə gül tapmalısan ki, bu padşahın məmləkətində olmasın.
Quş cavab verdi:
– Baş üstə. Mən sənə bir dəstə gül gətirərəm ki, gələn il bu vaxta qədər qalsın, heç solmasın.
Quş uçub getdi. Nərbala da gəlib yatdı. Səhər tezdən bağban Nərbalanı oyatdı ki:
– Dur, bala. Mən böyük xanımlar üçün gül yığmağa gedirəm. Dur, sən də gedək. O balaca xanım böyüklərin ikisindən ağıllı, yaxşı qızdı.
Nərbala dedi:
Bağban bağa getdi, iki dəstə gül yığıb, qızlara apardı. Qızlar baxdılar ki, bağban gülü gətirdi, amma Nərbala yoxdu. Yenə də gülüb, kiçik qızı ələ salmağa başladılar. Elə bu vaxt Nərbala gəldi. Ədəblə salam verib, əlindəki gül dəstəsini kiçik qızın qabağına qoydu, dedi:
– Xanım, bu elə güldü ki, gələn il bu vaxta qədər qalacaq, solmayacaq.
Güllər o qədər gözəl idi ki, qızlar heç bir söz deyə bilmədilər.
Hərə öz gülünü otağına apardı. Gecəni yatdılar, Səhər durub gördülər ki, bağbanın gətirdiyi güllər yavaş-yavaş solur. Amma kiçik qızın gülü elədi ki, elə bil, bu saat dərilib.
Bir gün, iki gün, üç gün, bir həftə keçdi, Nərbalanın gətirdiyi güllər solmadı ki, solmadı. Bacılar kiçik qızdan gizli bütün bağı gəzdilər.
Başa düşdülər ki, Nərbala bu gülləri ayrı yerdən gətirib. Bacılar paxıllıqdan azarladılar. Xəbər gedib padşaha çatdı ki, bəs bağbanın şagirdi onun kiçik qızına bir dəstə solmayan gül gətirib, o biri qızlar da buna dözə bilməyiblər, azarlayıblar. Padşah dedi:
– Burda nə çətin iş var ki? Sabah çağırıb deyərəm, gedib onlar üçün də gətirər.
Sabahısı gün padşah Nərbalanı yanına çağırdı, dedi:
Nərbala cavab verdi:
– Bəli.
Padşah dedi:
– Bu gün gedib ondan iki dəstə də gətirərsən.
Padşah bu sözləri dediyi vaxt vəzirin, vəkilin oğlanları da burda idilər. Vəzirin oğlu durub dedi:
– Padşah sağ olsun, bunun özü nədi ki, gətirdiyi gül nə ola?
Vəkilin oğlu dedi:
– Sən icazə ver, biz gedib ondan da yaxşı gül tapaq.
Nərbala çox sakit dedi:
– Siz ondan yaxşı gül tapa bilməzsiniz. O elə güldü ki, dərildikdən sonra bir il solmur. Çalışın, onun özündən tapın.
Padşah dedi:
– Sən onu hardan dərmisən?
Nərbala dedi:
– O gülləri mən dərməmişəm. O gülləri ağ atlı, ağ çuxalı, ağ papaqlı bir oğlan bazara aparırdı, mən ondan aldım, aparıb xanıma verdim. Padşah dedi:
– Bəs bilmədin o, gülü hardan gətirirdi?
Nərbala dedi:
– Soruşdum, dedi ki, bax, o dağın dalından yığmışam.
– Yaxşı, get, yığ gətir.
Nərbala dedi:
Vəzirin oğlu ilə vəkilin oğlu qalxdılar ki:
– Padşah sağ olsun, biz duran yerdə o kimdi ki, şah qızlarına gül gətirə. İzn verin, biz gedək.
Padşah icazə verdi. Oğlanlar hazırlaşmağa getdilər. Nərbala da bağa gəldi. Gün keçdi, axşam oldu. Nərbala ilə bağban yatmağa hazırlaşırdılar ki, qapı yavaşca döyüldü. Bağban durub qapını açdı. Padşahın kiçik qızı içəriyə girdi. Nərbala ədəblə ayağa qalxıb salam verdi.
Qız soruşdu:
– Bəli, xanım, dedim.
– Sabah onlar o güldən gətirə biləcəklərmi?
Nərbala duruxdu. Qız bir də soruşdu.
– Demək ki, sabah onlar o güldən gətirəcəklər.
Nərbala dedi:
Qız baxdı ki, Nərbala çox ciddi oğlandı, dedi:
– Elə mən də istəyirəm ki, düzünü deyəsən.
Nərbala dedi:
– Çünki o gülü onlar tapa bilməzlər.
Qız dedi:
– Demək ki, sən gülün yerini onlara düz deməmişsən. Halbuki bu saat deyirdin sən yalançı deyilsən.
Nərbala dedi:
– Mən yalan deməmişəm. Mən demişəm ki, o gülü ağ atlı, ağ çuxalı, ağ papaqlı bir oğlan gətirib. Bu da düz.
Qız dedi:
– Bəs o oğlan kimdi? İndi o haradadı?
Nərbala dedi:
– Xanım, bayaq dedim ki, mən sizə yalan danışa bilmərəm. Düzünü də hələlik demirəm. Odu ki, xahiş edirəm bu sualı mənə verməyəsiniz.
Qız baxdı ki, xeyr, Nərbala çox ağıllı adamdı. Fikrə getdi, dedi:
– Nərbala, mən istəyirəm ki, sabah onlar o güldən tapıb gətirsinlər.
Nərbala soruşdu:
– Niyə?
Qız dedi.
– Mənim bacılarım çox hiyləgər insafsızdırlar. Mən bu saat onların söhbətini eşitmişəm. Onlar bu iş üçün səndən, bir də bağbandan intiqam almaq istəyirlər. Əgər sabah gül tapılmasa onlar vəzirin oğlu ilə vəkilin oğlunu öyrədəcəklər ki, gülün yerini deyənə qədər sənə cəza versinlər, sonra da öldürsünlər.
Nərbala gülüb dedi:
– Xanım, sən mənim bağban oğlu olduğuma baxma. Onlar heç yel olub mənim yanımdan da ötə bilməzlər.
Qız baxdı ki, yox, Nərbala həm də igid oğlandı. Ürəyində lap sevindi, dedi:
– Nərbala, onlar atamı da yoldan çıxaracaqlar ki, bağbana cəza versin.
Nərbala soruşdu:
– Ona niyə?
Qız dedi:
– Birinci, ona görə ki, o səni haradan tapıb gətirib?
Nərbala dedi:
– Bu barədə ona heç kəs bir söz deyə bilməz. Çünki mən onun nəvəsiyəm.
Mənim anam onun qızı idi. Biz kənddə yaşayırdıq. İndi anam ölüb, babamın yanına gəlmişəm.
Qız bağbana baxdı. Bağban gördü ki, oğlan çox ağıllıdı, dedi:
– Bəli, xanım. O mənim nəvəmdi.
Qız Nərbalaya dedi:
– İndi ki, belədi, sən gərək razı olmayasan ki, atam sənin babana cəza verə. Onlar istəyirlər, atam ona cəza versin ki, niyə indiyə kimi o güldən tapıb bu bağda əkməyib.
Bunu eşidən Nərbala fikrə getdi.
– Xanım, xahiş eləyirəm beşcə dəqiqə burda dayanasan. Mən bu saat gəlirəm.
Nərbala çölə çıxıb tükü yandırdı. Quş o saat yetirdi. Nərbala quşdan soruşdu:
– De görüm, o gülün tumundan tapıb gətirə bilərsənmi?
Quş dedi:
– Taparam.
Nərbala dedi.
– Səhər açılmamış atı mənə çatdırarsan. Üstündə də atın öz rəngində bir dəst ağ paltar, ağ papaq olsun.
Quş dedi:
– Baş üstə.
Nərbala dedi:
– Bir də mənə iki dəstə solmayan güldən gətirərsən.
Quş dedi:
– Baş üstə.
Quş uçub getdi. Nərbala içəriyə qayıdıb qıza dedi:
– Xanım, siz ki, bacılarınız kimi dikbaş, başqalarını ələ salan, özünü hamıdan uca tutan deyilsiniz, mən ömrümün axırına qədər sizinlə dost olacağam. Hər bir arzunuzu yerinə yetirəcəyəm. Arxayın ola bilərsiz. Sabah onlar gül tapacaq.
Qız bağbana baxdı, bağban qıza, amma heç biri bir söz demədi. Qız çıxıb getdi. Nərbala ilə bağban da yerlərinə girib yatdılar.
Səhərə yaxın quş iki dəstə gül, bir də atı gətirdi. Nərbala ağ paltarı geydi, ağ papağı qoydu, atı mindi gülləri də götürüb birbaş padşaha dediyi dağın dalına getdi. Səhər açıldı. Nərbala baxdı ki, budu vəzirin oğlu ilə vəkilin oğlu gəlirlər. Tez üzünü ağ bir dəsmalla örtdü ki, tanımasınlar.
Atı minib yavaş-yavaş onlara tərəf sürməyə başladı. Oğlanlar baxdılar ki, Nərbalanın dediyi kimi, ağ paltarlı, ağ atlı adam gəlir.
Özü də əlində həmin güldən iki dəstə gətirir. Bir istədilər hücum eləyib onu vurub öldürsünlər, atı da, gülü də alsınlar. Amma bir ata, bir də oğlana baxıb qorxdular. Salam verib soruşdular ki:
– O gülü hardan alıbsan?
– Bu gül mənim bağımda bitir. Dedilər:
– Neçəyə deyirsən, sat alaq.
Nərbala dedi:
– Satmıram.
Dedilər:
– Onda elə-belə ver. Xəstəmiz var. Həkimlər bu gülü dərman deyiblər.
Nərbala dedi:
– İndi ki, xəstəniz var, verərəm. Amma əvəzində hərənizin qoluna bir damğa basmalıyam.
Razılaşdılar. Nərbala hərəsinin sağ qoluna bir damğa basıb, gülləri onlara verdi, özü də atı vurub bir dəqiqədə gözdən itdi. Elə ki təpənin dalına yetişdi, atdan düşdü, paltarını dəyişib atı yola saldı, evə gəldi.
Bir-iki saatdan sonra bütün şəhərə səs yayıldı ki, vəzirlə vəkilin oğlanları böyük igidlik göstəriblər. Amma qollarındakı damğadan heç kəsin xəbəri olmadı. Elə həmin gün vəzirlə vəkil padşahın yanına gəldilər.
Vəzir baş əyib dedi:
– Padşah sağ olsun, mənim oğlum çox böyük igidlik göstərdi.
Sənin böyük qızının istədiyi gülü tapıb gətirdi. İndi mən elçiliyə gəlmişəm.
Əgər icazə versən, böyük qızını oğluma istərəm.
Vəzirdən sonra vəkil baş əyib dedi:
– Padşah sağ olsun, razılıq ver, ortancıl qızını da mənim oğluma nişanlayaq.
Padşah dedi:
– Sizin oğlanlarınız igid olduqlarını sübut elədilər. Mənim sözüm yoxdu. Ancaq gərək mənim qızlarımın üçünün də toyu birdən ola. Bir də gərək qızlar özləri deyələr ki, kimə getmək istəyirlər.
Padşah əmr elədi, sabahısı gün bütün əhali sarayın qabağına yığışdı.
Qızların üçü də balkonda oturdu. Hərəsinin də əlinə bir alma verdilər. Tapşırdılar ki, kim hansı oğlanı istəyirsə, almanı ona atsın. Sonra oğlanlar bir-bir gəlib balkonun qabağından keçməyə başladı. Kiçik qız almanı atmadı ki, atmadı. Bütün oğlanlar keçib qurtardı. Padşah axırda adam göndərdi ki:
– Qız niyə almanı atmır?
Qız cavab verdi ki:
– Mənim gözlədiyim hələ gəlməyib.
Ha fikirləşdilər kim qalıb, tapa bilmədilər. Çünki şəhərin oğlanlarının hamısı gəlib keçmişdi. Axırda adamlardan biri dedi:
– Bağbanın nəvəsi Nərbala qalıb.
Adam göndərdilər, o da gəldi. Onu əslində elə-belə çağırmışdılar.
Heç kəs inanmırdı ki, padşahın qızı ona alma ata. Amma iş başqa cür oldu. Nərbala gəlib balkonun qabağından keçəndə, kiçik qız əlindəki almanı ona atdı. Bunu görən padşah cin atına mindi, dedi:
– O ki, bu gədəyə alma atdı, daha mənim qızım deyil. Özünü də elə güclə gədəyə verəcəyəm. Qoy hamı ona gülsün.
Padşah böyük qızı ilə ortancıl qızına çoxlu cehiz verdi, yaxşı toy elədi, kiçik qıza isə heç bir şey verməyib bağbanın evinə göndərdi.
Bağban, Nərbala, bir də kiçik qız bir evdə yaşamağa başladılar. Amma qız igid qız idi. Özü heç fikir eləmirdi, bağbanı, Nərbalanı da fikir eləməyə qoymurdu.
Bu işin üstündən bir müddət keçdi.
Bir gün padşah bərk azarladı. Boğazı elə şişdi ki, heç bir şey keçmədi. Nə qədər dərman verdilər, kömək eləmədi. Axırda məşhur bir həkim tapıb gətirdilər. Həkim dedi:
– Sən gərək bir neçə gün ov ətinin suyunu içəsən.
Kürəkənlər bunu eşitdilər. Atlarını minib ov axtarmağa getdilər.
Bu əhvalatı Nərbala da eşitdi. Quşun tükünü yandırdı. Ağ paltarı geydi, atı mindi, aslan yanında, quş başının üstündə özünü yetirdi bir bulağın başına. Atdan düşdü, heyvanlara dedi:
– Nə qədər bu ətrafda ov varsa hamısını yığın buraya.
Bir saatın İçində bulağın başı doldu ovla. Bir tərəfdən at, bir tərəfdən aslan, bir tərəfdən quş, bir tərəfdən də oğlan özü dörd tərəfi kəsdilər.
Kürəkənlər hər yeri axtarıb, əldən-ayaqdan düşdülər, ov tapa bilmədilər.
Geri qayıdanbaş baxdılar ki, bulağın başı doludu ovla. Oxlarını düzəldib vurmaq istəyəndə Nərbala bu tərəfdən çıxdı, dedi:
– Onun nə sahibi?!
Nərbala dedi:
Bunu deyib Nərbala kəmənd atdı, ovlardan birini tutdu. Sonra bir fit verdi. Bir tərəfdən quş, bir tərəfdən at, bir tərəfdən də aslan onun yanına gəldilər. Onlar hamısı qaçıb getdilər. Kürəkənlər işi belə görəndə lap məəttəl qaldılar. Nərbala gülüb dedi:
Amma şərtim var. İndi də hərənizin sol qoluna bir damğa basacağam.
Kürəkənlər baxdılar ki, ayrı çarə yoxdu. Razı oldular. Nərbala onların qollarına damğa basdı, sonra dedi:
– Ancaq ovun başını kəsib götürəcəyəm.
Kürəkənlər buna da razı oldular. Nərbala ovun başını kəsdi. Kəsəkəsə deyirdi:
– Adı başına, dadı başına.
Nərbala elə ki işini qurtardı, ovun kəlləsini götürdü, atı mindi, aslan yanında, quş da başının üstündə beş dəqiqənin içində gözdən itdi.
Kürəkənlər ovu gətirib gəldilər. Arvadları tez ovu bişirdilər, suyunu padşaha verdilər. Amma bu dərman padşaha heç bir kömək eləmədi.
Ona görə kömək eləmədi ki, Nərbala ovun başını kəsəndə demişdi: “Adı başına, dadı başına”. Ovun da bütün dadı başına keçmişdi.
Nərbala elə ki təpənin dalına çatdı, yenə də heyvanları buraxdı, paltarını dəyişdi, ovun kəlləsini də götürüb evə gəldi. Bağbanla qız kəlləni görüb soruşdular:
– Bu nədi?
Nərbala dedi:
– Padşahın kürəkənləri ov vurdular, başını kəsib atdılar, mən də götürüb gətirdim, bişirəsiniz.
Bağban qıza baxdı, qız bağbana baxdı, şübhələndilər, amma bir söz demədilər. Oğlan qıza dedi:
– Əgər istəyirsən ki, atan yaxşı olsun, o kəlləni bişir, suyundan bir qab ona ver.
Qız kəlləni bişirmək istəmədi. Çünki atası onun üzünə heç baxmaq istəmirdi. Onun gətirdiyi xörəyi yeyərdimi? Özü də ki, xörək də bir xörək ola. O biri kürəkənlərin vurduqları ovun kəlləsinin suyu.
Bağban dedi:
– Qızım, o nə deyir, eləcə də elə, o bir şeyi bilməsə deməz.
Qız kəlləni bişirdi, suyundan bir qab atasına apardı. Amma qorxudan özü onun yanına girə bilmədi. Bir qoca dayəsi var idi. Ona verib göndərdi. Padşah kəllənin suyundan bir qaşıq içdi, gözləri işıqlandı.
Bir qaşıq da içdi, elə bil boğazı açılmağa başladı. Qabı ikiəlli tutub başına çəkdi, qurtarandan sonra qışqırdı ki:
– Bundan yenə də verin.
Dayə qaçıb kiçik qızın xörək qazanını götürüb gətirdi. Axşama qədər padşah kəllənin suyunu içib qurtardı. Səhər sapsağlam olub ayağa durdu. Bütün şəhərə səs yayıldı ki, kürəkənlərin vurub gətirdikləri ovun suyu padşahı sağaldıb. Padşah elə ki, sağaldı, dayəni yanına çağırdı:
– Sən o xörəyi hardan almışdın? Onun dadı başqa idi. Kürəkənlərimin vurduğu ovdan deyildi.
Dayə açıb əhvalatı danışdı. Padşah bircə kəlmə də olsun danışmadı.
Əhvalat gizli qaldı. Kürəkənlər də ki, onsuz da lovğa idilər. Bu işdən sonra bir az da lovğalanmağa başladılar. Özlərini elə çəkirdilər ki, daha yerə-göyə sığışmırdılar.
Bu işin üstündən bir müddət keçdi. Bir gün qasidlər xəbər gətirdilər ki, Döşgüvar padşah yenə də qoşun çəkib onların üstünə gəlir.
Bütün əhali bir-birinə dəydi. Çünki bu yerin əhalisi Döşgüvar padşahın davasını, zülmünü görmüşdü.
Üç gündən sonra Döşgüvar padşah qoşunu ilə gəlib şəhərin ətrafını tutdu, padşaha da belə bir məktub göndərdi:
– “Ey padşah, gəlib şəhərinin ətrafını tutmuşam. Bircə dəfə qoşuna əmr versəm, şəhərində daş daş üstündə qalmaz. Sənə üç gün möhlət verirəm. Mənim iki oğlum var, sənin iki kürəkənin. Birinci gün mənim Xanbala oğlum sənin böyük kürəkəninlə vuruşacaq. İkinci gün Bəybala oğlum o biri kürəkəninlə vuruşacaq. Üçüncü gün mənim özüm səninlə vuruşacağam. Hansı tərəf basıldı, o tərəf təslim olmalıdı. Ya şərti qəbul elə, ya da şəhəri xarabaya çevirib yerində turp əkəcəyəm”.
Padşah saray adamlarını çağırıb məktubu oxudu. Çarələri kəsilib şərti qəbul elədilər. Kürəkənlər hazırlaşmağa başladılar.
Səhər qoşunlar üz-üzə dayandı. Kürəkənlər geyinib getdilər. Nərbala kiçik qıza dedi:
– Get, atana de, mənə də bir at, bir qılınc versin. Düzdü, mən gücsüzəm, dava-zad görməmişəm, amma heç olmazsa qoşunun içində dayanıb qaraltı elərəm ki...
Qız getmək istəmədi. Çünki sarayda hamı ona, bir də Nərbalaya çox pis nəzərlə baxırdı. Həmişə ələ salıb gülürdü. Bacıları ilə yeznələri də ki, Nərbalanın adını dəvə balası qoymuşdular. Bilirdi ki, indi də gedib at istəsə, hamı ona güləcək. Odur ki, getmək istəmirdi. Amma Nərbala əl çəkmədi. Qız axırda durub atasının yanına getdi.
– Ata, əmr elə, bir atla, bir qılınc də bizə versinlər.
Padşah gülüb dedi:
– Nə var? Yoxsa dəvə balası qeyrətə gəlib.
Qız hirslənib, dedi:
Padşah da hirslənib cavab verdi:
– Sən gərək elə oğlana ərə gedəydin ki, indi qoşunun qabağında dayana idi. Amma kimə getdin, bir gədənin birisinə. Bacılarını görürsən?
Qız dedi:
– Nə olar. Bütün bacılar ağıllı olmaz, bütün kürəkənlər də igid olmaz.
– Bir mənə de görüm, sən onda xörəyi haradan alıb mənə göndərmişdin?
Qız əhvalatı danışdı:
– O biri kürəkənlərin ov vurmuşdular, başını kəsib atmışdılar.
Nərbala götürüb evə gətirmişdi. Mən xörəyi həmin o kəllədən bişirmişdim.
Padşah fikrə getdi, dedi:
– Yaxşı, bəs sənin hardan ağlına gəldi ki, ondan mənə göndərdin?
Qız dedi:
– Nərbala mənə dedi ki, əgər atanın sağalmasını istəyirsənsə, o xörəkdən ona göndər.
Padşah daha heç bir söz demədi. Çağırıb tapşırdı ki, Nərbalaya bir at, bir də bir qılınc versinlər.
Qoşunun böyüyü gülmək üçün Nərbalaya bir axsaq yabı, bir də yarısı qırılmış bir qılınc göndərdi.
Bağban yabı ilə qılıncı görüb elə ucadan güldü ki, oğlan da, qız da qorxdular. Bağban dedi:
– Ay bala, ürəyini sıxma.
Nərbala cavab verdi:
– Ürəyimi niyə sıxıram? Gəl, görək.
Nərbala qabaqda, bağban da dalda yabının ipindən tutub meydana gəldilər.
Süpürgəçilər meydanı süpürdülər, təbil vuruldu. Döşgüvar padşahın tərəfindən Xanbala meydana çıxıb pəhləvan istədi. Bu tərəfdən də böyük kürəkən meydana çıxdı. Elə birinci vuruşda Nərbala bildi ki, Xanbala kürəkəni basacaq, odur ki, bağbana dedi:
– Sən burda dayan, mən bu saat gəlirəm.
Nərbala meydandan çıxdı, bir dalda yerə çəkilib tükü yandırdı. Quş hazır olub dedi:
– Nə olub, Nərbala?
Nərbala cavab verdi ki:
Beş dəqiqə keçməmiş hamısı hazır oldu. Nərbala atı mindi, təpənin üstünə qalxıb baxdı ki, Xanbala kürəkənin qollarını bağlayır.
Xanbalanın adamları böyük kürəkəni əsir eləyib apardılar. Döşküvar padşahın qoşunu şadlıq təbili çaldı. Xanbala lovğa-lovğa meydanı gəzib, pəhləvan istəməyə başladı.
Nərbala atı vurdu. Bir də baxdılar ki, bir ağ paltarlı, ağ atlı adam budu ildırım kimi gəlir.
– Xanbala, lovğalanma. Padşahın kürəkəni mənəm. Sənin indi tutub əsir elədiyin mənim qullarımdan biridi. İnanmırsan, əmr elə, onun qollarındakı damğalara baxsınlar.
Nərbalanın sözlərini hər iki tərəf eşitdi. Bu tərəfdə də hamı məəttəl qaldı ki, görəsən bu kimdi?
Döşgüvar padşah isə o saat əmr elədi. Əsir tutulmuş böyük kürəkənin qollarına baxdılar. Gördülər ki, hər iki qolunda damğa var. Elə zənn elədilər ki, əsl kürəkən doğrudan da meydandakı oğlandı, bu da onun quludu.
Təzədən dava təbili vuruldu. Xanbala ilə Nərbala vuruşmağa başladılar.
Amma bu vuruşma çox çəkmədi. Nərbala elə birinci zərbədə Xanbalanı vurub atdan saldı, düşüb qollarını bağladı, padşahın qabağına gətirdi. Padşah Nərbalanı tanıya bilmədi, çünki onun üzü örtülü idi. Nərbala Xanbalanı təhvil verib dedi:
– Padşah, ona heç bir şey eləməyib zindanda saxlarsan. Sabah keçər, ikinci gün keçər, üçüncü gün onu səndən istəyəcəyəm.
Sonra Nərbala atını Döşgüvar padşahın qabağına sürüb dedi:
– Padşah, dava qurtarana qədər mənim nökərim sizdə qalacaq. Başına bir iş gəlsə, özündən küs.
Bunu deyib Nərbala atını vurdu, getmək istədi. Elə bu vaxt Xanbalanın qardaşı Bəybala ona bir ox atdı. Ox Nərbalanın qoluna dəydi.
Nərbala dönüb dedi:
– Mən bilirəm, bu vaxt oxu atan Bəybaladı. Mən də beləcə oxla onu vura bilərdim. Amma mən namərd deyiləm. Sabah meydanda görüşərik.
Nərbala geri qayıdıb bu biri tərəfə gəldi. Üzünü camaata tutub dedi:
– Qorxmayın, sabah bu vaxt mən yenə gələcəyəm.
Padşah baxdı ki, Nərbalanın qolundan qan axır. Tez öz dəsmalını çıxarıb onun yarasını bağladı. Nərbala atı vurdu. Bir dəqiqənin içində gözdən itdi. Elə ki təpənin dalına keçdi, piyada bağbanın yanına qayıtdı.
Bağban dedi:
– Oğlum, gördün nə oldu?
Nərbala dedi:
– Hamısını gördüm. O həmin oğlandı ki, solmayan gülü mənə vermişdi.
Camaat geri qayıtdı. Bağbanla Nərbala da qayıdıb evə gəldilər.
– Səhər meydanda bir əsgərin nizəsi qoluma batdı. Nərbalanın yarasını açdılar. Dərman qoyub təzədən bağladılar. Nərbala yatdı. Qız da dəsmalı yuyub həyətdəki ağacın budağına sərdi.
Səhər açıldı. Hamı durdu. Bağbanla Nərbala da çolaq yabını götürüb meydana getdilər.
Padşah həyətdən keçəndə gördü ki, dünən meydanda vuruşan oğlanın qoluna bağladığı dəsmal kiçik qızgilin qapısında ağaca sərilib.
Qızı çağırıb soruşdu:
– Bu nə dəsmaldı?
Qız dedi:
– Dünən meydanda bir əsgərin nizəsi Nərbalanın qolunu yaralayıb.
Bilmirəm, hardansa bu dəsmalı tapıb qoluna bağlamışdı.
Padşah fikrə getdi. Amma bir qərara gələ bilmədi. Meydanda döyüş təbili vuruldu. Padşah meydana yollandı.
Bu gün də Bəybala ilə ikinci kürəkən meydana çıxdılar. Yenə də Nərbala bir bəhanə ilə bağbanı orada qoyub özü təpənin dalına keçdi.
Baxdı ki, heyvanlar onu orada gözləyirlər. Geyinib atı mindi, hazır dayandı.
Yarım saat keçməmiş Bəybala ikinci kürəkəni atdan vurub yıxdı, qollarını bağladı.
Nərbala atı mahmızladı. Yenə də baxdılar ki, ağ atlı oğlan budu yel kimi gəlir.
Nərbala özünü meydana yetirib dedi:
– Mən bu gün də sizi aldatdım. O tutduğunuz da mənim qulumdu.
Baxıb gördülər ki, bu oğlanın da qolları damğalıdı. Yenidən döyüş təbili vuruldu. Nərbala Bəybalanı da tutdu, qollarını bağladı, gətirib padşaha təhvil verdi. Amma bu dəfə Nərbala alnından yaralanmışdı.
Dəsmal əhvalatı padşahın yadına düşdü. Tez cibindən təzə bir dəsmal çıxarıb onun alnını bağladı. Nərbalagil evlərinə gəldilər.
Nərbala alnının qanını yuyub təmizlədi, dərman vurdu, dəsmalı bir tərəfə atıb yatdı. Səhər qız bunu da yuyub ağacın budağına sərdi. Padşah gedəndə qəsdən yolunu bu tərəfdən saldı. Baxdı ki, həmin dünənki dəsmal yenə də yuyulub kiçik qızgilin qapısındakı ağaca sərilib.
Qızdan soruşdu:
– Bu nə dəsmaldı?
Qız Nərbalanın dediyi kimi cavab verdi:
– Əsgərlərdən birinin nizəsi Nərbalanın alnını cızmışdı. O da alnını bu dəsmalla bağlamışdı. O dəsmaldı yumuşam.
Padşah qaldı məəttəl ki, görəsən bu necə sirdi. Ancaq yenə də məsələni aydınlaşdırmağa vaxt tapa bilmədi. Çünki bu gün onun öz növbəsi idi. Döşgüvar padşahla vuruşmalı idi.
– Sənin tərəfindən hələ mənə üstün gələn adam olmayıb. Qanuna görə sən qabaqca məni basmalısan. Buyur.
Döşgüvar onsuz da onun əlindən yanıqlı idi. Elə qəzəblənmişdi ki, ağzından köpük daşlanırdı. Qılıncını çəkib Nərbalaya hücum etdi.
Nərbala kəməndi atıb yarı yolda onun boğazına keçirdi, çəkib atdan saldı. Hər iki tərəfin adamları əl vurub “sağ ol” dedilər, səs göyə ucaldı. Nərbala onu yerdən qaldırdı, əllərini bağladı. Sonra ata minib uca səslə hər iki tərəfə dedi:
– Dava qurtardı. Sabah bu vaxt, bax elə buradaca danışıq aparacağıq.
Özü də danışığı mən aparacağam.
– Əmr elə ki, sabah tutduğunuz iki nəfəri buraya gətirsinlər. Bir də mən eşitmişəm ki, sənin bir dəvəçi qızı arvadın var imiş. O da gərək sabah burda olsun.
Döşgüvar dedi:
– Mən nə bilim indi o hardadı!
Nərbala dedi:
– Bilmirəm, sabah o burda olmasa, sənin də, oğlanlarının da başını öz əllərimlə kəsəcəyəm.
Sonra Nərbala üzünü o biri padşaha tutub dedi:
– Sənin tərəfindən də sabah sən özün, vəzirin, vəkilin, üç qızın, bir qoca bağbanın burda olmalıdırlar. Əmr elərsən, bu padşahın əsir düşmüş oğlanlarını da gətirərlər.
Nərbala sözlərini qurtarıb atı çapdı. At bir dəqiqənin içində gözdən itdi.
Hər iki tərəf sabahın açılmasını gözlədilər. Nərbala da evlərinə gəldi. Bağban dedi:
– Ay bala, o oğlan kimdisə, çox böyük igidlik elədi, qırğının qabağını aldı. Özü də sabah bizi meydana çağırtdırıb.
Nərbala dedi:
– Yaxşı-yaxşı qulaq asarsınız, sonra gəlib mənə də danışarsınız. Gecəni yatdılar. Səhər meydan süpürüldü. Hər iki tərəfin adamları meydana toplaşdılar, ağ atlı igidi gözləməyə başladılar.
Düz dünənki vaxt çatanda Nərbala ağ geyimdə, ağ atın üstündə meydanın ortasına gəldi. İşarə elədi. Qolları bağlı Xanbalanı, Bəybalanı və Döşgüvar padşahı gətirib bir tərəfdə oturtdular. Bu tərəfdən də qolları bağlı kürəkənləri gətirib oturtdular. Sonra padşah, vəzir, vəkil, qızlar və bağban gəldi. Nərbalanın anasını da gətirdilər. Nərbala gözaltı anasına baxıb gördü ki, arvad qocalıb, arıqlayıb, bir dəri, bir sümük qalıb.
Nərbala atını meydanın ortasına sürdü ki, hamı onu görsün, səsini eşitsin. O, uca bir səslə dedi:
– Mən bilirəm ki, hamı mənim kim olduğumu bilmək istəyir.
Hər yerdən dedilər:
– Düzdü, bilmək istəyirik.
Nərbala dedi:
Heç kəs durmadı.
Nərbala dedi:
– Utanmaqdan keçib. Əgər durmasalar mən özüm boğazlarından yapışıb qaldıracağam.
Kürəkənlər bir-birinə baxdılar. İstər-istəməz ayağa durdular.
– Bunlar sənin kürəkənlərindi. Sən ona görə qızlarını bunlara verdin ki, bunlar qəhrəmanlıq göstərib solmayan gülü tapıb gətirmişdilər.
Qoy hamı eşitsin ki, o gülü onlara mən vermişdim. Əvəzində də hərəsinin sağ qoluna bir damğa vurmuşdum. İnanmırsız, baxın!
Açıb gördülər ki, doğrudu. Nərbala padşaha dedi:
Gedib sənin üçün ov tutub gətirdilər. O ovu da bunlara mən tutub vermişdim.
Əvəzində də sol qollarına damğa vurmuşam. İnanmırsız, baxın!
Açıb gördülər ki, bu da doğrudu.
Nərbala dedi:
– Hamı gördü. Əgər mən olmasaydım, onlar da əsir getmişdi, sən də.
Hamı dedi:
– Düzdü.
Nərbala dedi:
– Qoy indi hamı görsün ki, mən kiməm.
Bunu deyib Nərbala üzünü açdı, üstdən geymiş olduğu ağ paltarı çıxartdı. Hamı baxdı ki, Nərbaladı. Bütün meydandakılar əl çaldılar.
Kiçik qızla bağban bir-birini qucaqlayıb sevindiklərindən uşaq kimi ağladılar. Nərbala dönüb Döşgüvargilə tərəf gəldi, dedi:
– Məni tanıyırsınızmı?
Nə Döşgüvar, nə Xanbala, nə də Bəybala Nərbalanı tanıya bildilər.
Nərbala anasının qabağına gedib dedi:
– Sən necə? Məni tanıya bilirsənmi?
Arvad ona baxdı, gözlərini yumdu. Sonra yenidən gözlərini açıb bir də baxdı.
– Nərbala! Oğlum!.. – deyib özünü onun üstünə atdı. Onlar qucaqlaşdılar, öpüşdülər, sonra Nərbala soruşdu:
– Ana, de görüm bu müddətdə sən harda idin?
Anası dedi:
– Döşgüvar padşah səni dərvişə verdikdən sonra, məni də zindana saldı. Dünən axşam məni ordan çıxarıb gətiriblər.
Döşgüvar padşah onun Nərbala olduğunu bilən kimi durub yüyürdü, dedi:
– Nərbala! Oğlum!
Nərbala onun yaxasından tutub yerində oturtdu, dedi:
– Mən sənin oğlun olsaydım, məni qurban verməzdin.
Sonra üzünü camaata tutub dedi:
– Bunlar da, bu birilər də, – o, Döşgüvargili və o biri padşah tərəfi göstərdi, – məni həmişə ələ salardılar. Adıma dəvə balası deyərdilər.
Ona görə ki, mənim bu anam xan qızı, bəy qızı deyildi, yoxsul bir dəvə çinin qızı idi. Buna görə də Döşgüvar o biri oğlanlarını məndən üstün tutdu, məni dərvişə verdi, anamı da zindana saldı. Bu biri padşah isə öz kiçik qızını evindən qovdu. Nədi, nədi, qızı məni sevirdi. Məni oğulluğa götürdüyünə görə qoca bağbanı çox incitdilər. İndi bunların hamısı mənim əlimdə əsirdi. Mənim bunları öldürməyə haqqım var. Amma öldürməyəcəyəm. Bunların hərəsinin alnına bir damğa vuracağam.
Qoy bütün aləm bilsin ki, bu damğaları kim vurub və nə üçün vurub.
Sonra üzünü bağbana tutub dedi:
– Baba, dur, bunların hərəsinin alnına bir damğa vur.
Bağban durdu. İki padşahın, iki vəzir, vəkilin, iki şah oğlunun, iki şah qızının, iki kürəkənin alnına qara damğa vurdu. Sonra Nərbala hər iki tərəfə dedi:
– Camaat, mən, bax, o iki dağın arasındakı qalaçada yaşayacağam, kim sizə zülm eləsə, mənə deyərsiz.
Nərbala sözünü qurtarıb anasını, bağbanı, bir də kiçik qızı götürüb qalaçaya getdi.
Deyirlər, nə qədər ki Nərbala sağ idi, qorxudan heç kim yoxsullara zülm eləyə bilmirdi."
"Badi-badi giriftar, hamam-hamam içində, xəlbir saman içində, dəvə dəlləklik elər, köhnə hamam içində. Qarışqa şıllaq atdı, dəvənin qıçı batdı. Hamamçının tası yox, baltaçının baltası. Orda bir tazı gördüm, onun da xaltası yox.
Günlərin bir günündə, Məmmədnəsir tinində, göy imamın belində, biri vardı, biri yoxdu, bir padşah vardı. Bu padşahın on iki yaşında bir oğlu vardı. Bu padşah başqa bir padşahın qızını almaq istəyirdi, nə qədər eləyirdi, qızı buna vermirdilər. Axırda qoşun götürüb dava elədi.
Çox qoşun qırdırdı, qızı yenə ala bilmədi, kor-peşman gəlib, öz yerində oturdu.
Aradan bir beş-altı il keçəndən sonra padşahın oğlu yekəldi. Bir gün hardansa beyninə düşüb dedi:
– Ay oğul, mən nə qədər yalvardım, pul tökdüm, dava elədim, qızı gətirə bilmədim, sən onu necə gətirərsən?
Oğlan dedi:
– Nə olur olsun, gedib gətirəcəyəm.
Padşah gördü ki, başa gəlməyəcək, razı oldu, oğluna bir az da qoşun qoşdu. Qoşunları öyrətdi ki, hərəniz yolun yarısından qayıdın, gəlin, bəlkə axırda oğlum tək qala, o da qayıda. Bəli, oğlan bir dəstə qoşunla yola düşdü, bir az gedəndən sonra qoşunlar yavaş-yavaş dala qayıtdılar.
Nə başını ağrıdım, belə-belə qoşunların hamısı qayıtdı, oğlan tək yola düşdü, qızın dalınca getməyə başladı. Az getdi, üz getdi, dərə, təpə, düz getdi, iynə yarım yol getdi, bir düzə çıxdı. Gördü ki, burda bir heybətli adam var. Onun elə yekə qulaqları var ki, olmayan kimi. Bir qulağını altına salıb, bir qulağını da üstünə çəkib yatıbdı. Elə ki, oğlan bunu gördü, qorxudan tükləri biz-biz oldu. Palazqulaq adam oğlana dedi:
– Hara gedirsən?
Oğlan bu səsi eşidəndə qorxudan əsməyə başladı, qorxa-qorxa dedi:
– Gedirəm filan padşahın qızını alam.
Mən də gedirəm.
Oğlan dedi:
– Gəl gedək.
Bəli, palazqulaqla oğlan yola düşüb, qızın dalınca getməyə başladılar.
Demə bu palazqulağın bir xasiyyəti varmış ki, dünyanın hansı başında nə danışılsa, qulağını yerə verib eşidərmiş. Bunlar bir az getdilər.
Gördülər ki, bir adam bir dağı qaldırıb o biri dağın üstünə qoyur.
Dağı dağ üstə qoyan dedi:
– Hara gedirsiniz?
Dedilər:
– Gedirik filan padşahın qızını alaq.
Bu da bunlara qoşuldu. Üç nəfər yola düşüb getdilər. Az getdilər, üz getdilər, gedib gördülər ki, bir adam oturub, burnu ilə buz atır. Buzatan bunlardan soruşdu:
– Hara gedirsiniz?
Bunlar hara getdiklərini dedilər.
O da bunlara qoşuldu, dörd nəfər yola düşdülər. Gəlib gördülər ki, bir naxırçı tütək çalır, inəklər, danalar oynayır. Bu da onlara qoşuldu. Beş nəfər yola düşdülər, gəldilər gördülər ki, bir lüt adam dəyirmanın unluğuna ağzını dayayıb, çıxan unu yeyir, deyir ki, acından öldüm.
Sonra ağzını dəyirman novunun qabağına dayayıb, suyun qabağını kəsib içir, deyir susuzluqdan yandım. Bəli, başağrısı olmasın, bu da onlara qoşulub, altı adam yola düşüb, günə bir mənzil, teyyi-mənazil, dərələrdən sel kimi, təpələrdən yel kimi, badeyi sərsər kimi, az getdilər, üz getdilər, gedib padşahın şəhərinə çatdılar. Şəhərin qırağında bir çadır qurdular. Padşaha xəbər getdi ki, gəliblər qızı aparsınlar. Palazqulaq qulağını yerə vermişdi ki, görək nə danışacaqlar.
Padşah dedi:
Vəzir dedi:
– Tədbiri budu, otuz put düyünün plovunu bişir, qabaqlarına qoy.
De, yeyin, sonra qızı aparın. Onlar da bunu yeyə bilməyəcəklər. Elə ki bu sözü palazqulaq eşitdi, yoldaşlarına dedi ki, padşah belə iş eləyəcək. Lüt sevinib dedi:
Bəli, plov bişdi, bunlar gəldilər. Padşah dedi:
– Bu plovu yeyin, sonra qızı verim.
Palazqulaq dedi:
– Ta biz əlimizi niyə batıraq, elə bir nəfər yesə bəsdi. Gözünə döndüyüm lüt bir-bir qazanları yeməyə başladı. Padşah bunu gördü, qupquru qurudu. Bunlar geri qayıtdılar. Palazqulaq yenə qulağını yerə verdi. Gördü ki, padşah deyir:
– Vəzir, tədbir, qız əldən gedir...
Vəzir dedi:
– Padşah sağ olsun, tədbiri-mədbiri yoxdu, dəbbələ, altmış put düyünün plovunu bişirtdir, qoy yesinlər.
Əlqərəz, lüt bu altmış putu da yedi. Padşah, vəzir, vəkil tədbir tökməyə başladılar. Vəzir dedi:
– Padşah, de ki, evin qabağında olan bu böyük dağı burdan aparın, ev işıqlansın, qızı verim.
Elə ki padşah bu sözü bəyəndi, çağırıb onlara dedi:
– Dağı evimin qabağından götürün, ev işıqlansın, qızı verim.
Gecə dağı dağ üstə qoyan dağı iki yerə bölüb, sapana qoydu, elə atdı ki, hər biri dünyanın o başına getdi. Padşah səhər durub gördü nə dağ var, nə zad var, dedi:
– Xeyr a, qız əldən getdi. Vəzir tədbir!..
Vəzir dedi:
– Padşah sağ olsun, ta nə tədbir olacaq? Hamamı üç gün isit, qoy bərk qızsın. De, gedin çimin, gəlin qızı aparın. Bunlar gedib çiməndə istidən bişsinlər, qalsınlar orda.
Palazqulaq bunları eşidib yoldaşlarına xəbər verdi.
Burnundan buz atan dedi:
Bəli, bunlar hamama getdilər, gördülər hamam elə qızıb nəfəs çəkmək mümkün deyil. Burnundan buz atan qabaqda buz ata-ata, yoldaşları da onun dalınca hamama girdilər. Burnundan buz atan o qədər buz atdı ki, hamam soyuyub buzxanaya döndü.
Padşah adamlarına dedi:
– Yəqin indi onlar istidən bişdi. Gedin meyitlərini çıxardın.
Onlar hamama gəldilər. Hamamdakılar başladılar şikayət eləməyə ki, heç ayıb deyil, bizi belə soyuq hamama salmısınız...
Əhvalatı padşaha xəbər verdilər.
– Xeyr a, bunlarla mən bacara bilməyəcəyəm. Vəzir, tədbir, qız əldən getdi...
Vəzir dedi:
– Ta başqa çarəsi yoxdu, altı onlardı, altı biz. Qonaq çağıraq, onlar bir tərəfdə otursun, biz bir tərəfdə. Onların qablarına zəhər tökək, yesinlər, ölsünlər.
– Elə ki palazqulaq bunu eşitdi, yoldaşlarına dedi, hamısı sevindi.
Naxırçı dedi:
– Allahım verib, tütək çalacağam.
Elə ki bunları qonaq apardılar, nimçələri gətirib qabaqlarına düzəndə, bildilər ki, zəhərlidi.
– Padşah sağ olsun, bizdə bir adət var, həmişə yeməkdən qabaq bir tütək çalarıq. Odu ki, gərək bu tütəyi çalaq.
Padşah dedi:
– Nə zərəri var, çalın.
Elə ki naxırçı tütəyi çaldı, bunların nimçəsi onların qabağına, onların nimçəsi bunların qabağına gəldi. Bunlar tez plovu yedilər. Padşah gördü ki, zəhərli aş öz qabağına gəlib dedi:
– Elə məzə üçün biz öz qabağımıza qoymuşuq, indicə yemişik.
Onlar xörək yemədilər, qonaqlar gedəndən sonra padşah dedi:
– Vəzir, vəkil, qız getdi, tədbir...
Vəzir dedi:
– Dağ yekəliyində poladdan bir ev tikdir, qızı da at içinə, de, gəlin aparın.
Padşah poladdan ağzı yox bir ev tikdirib, qızı da içinə qoydu, dedi:
– Qız polad evdədi, gedin, bacarsanız aparın.
Dağı dağ üstə qoyan yoldaşlarını da evə qoydu, polad evi qoltuğuna vurdu, xudahafiz deyib, yola düşdü. Az gəldilər, üz gəldilər, gəlib bir dəyirmanın yanına çıxdılar. Lüt gördü ki, un yığılıb, dedi:
– Saxla, mən düşüm.
Lüt düşdü. Bunlar getdilər. Bir az gedəndən sonra naxırçı gördü ki, danalar otlayır, o da düşdü. Bir az gəldilər, buz atan gördü ki, burnunun yeri qalır, o da düşdü. Gəldilər dağı dağ üstə qoyan öz dağlarını gördü, evi yerə qoydu, dedi:
– Ta mən getmirəm.
Buna yalvar-yapış eləyib dedilər:
– A kişi, belə iş olmaz.
Birtəhər, ikitəhər, atan yaxşı, anan yaxşı, bu təzədən evi qoltuğuna vurdu. Bir az gələndən sonra palazqulaq gördü ki, qulağının yeri qalır, dedi:
– Saxla, mən də düşüm.
Əlqərəz, bu da düşdü. Dağı dağ üstə qoyan polad evi gətirib, oğlanın atasının qəsrinin yanına qoydu. Hamı bu evin tamaşasına gəldi.
Beləliklə oğlan öz mətləbinə çatdı.
Göydən üç alma düşdü: biri mənim, biri nağıl deyənin, biri də özümün. Sən sağ, mən salamat. Sən yüz yaşa, mən iki əlli, hansı çoxdu, onu sən götür."
"Həkan-həkan içində, qoz girdəkan içində, dəvə dəlləklik eylər, köhnə hamam içində.
Biri varıydı, biri yoxuydu, bir padşahnan vəzir varıydı. Padşah yaman darhövsələydi, amma vəzir ağıllı, səbirli, dünyagörmüş bir qocaydı. Bir gün padşah ovdan qayıdanda yolda bir qılçası axsaq, bir gözü kor qarıya rast gəldi. Qarıya yazığı gəldi, çağırıb ona pul vermək istədi.
Dedi:
– Ay qarı, buralarda nə gəzirsən, işin-peşən nədi?
– Mənim peşəm ev tikmək, ev yıxmaqdı.
Padşah dedi:
Qarı dedi:
– Bala, sən hələ bilmirsən ki, arvad yıxmayan ev min il tikili qalar?
Padşahın bu sözdən xoşu gəlmədi.
Vəzir dedi:
– Qibleyi-aləm, arvad düz deyir.
Padşah dedi:
– Yox, yalan deyir.
Padşahın üç qızı varıydı. Qızlarını başına yığdı, böyük qızına dedi:
– Bala, de görüm evi arvad tikər, ya kişi?
Böyük qız dedi:
– Həlbəttə, kişi.
Sonra padşah ortancıl qızına üzünü tutub dedi:
– Qızım, sən nə deyirsən?
Ortancıl qız dedi:
– Ata, arvad nədi ki, onun tikdiyi ev də nə ola? Həlbəttə, evi kişi tikər.
– Qızım, bəs sən nə deyirsən?
Kiçik qız dedi:
– Ata, evi arvad tikər.
Bu söz padşaha yaman toxundu. Odu ki, dedi:
– İndi ki, belə oldu, səni evsiz-eşiksiz lütün birinə verəcəm. Ondan sonra baxarıq sən neçə ev tikəcəksən.
Şəhərin lap kənarında qoca bir qarının topal oğlu varıydı. Adına da topal Əhməd deyərdilər. Əhməd o qədər acizdi ki, heç yerindən tərpənmək istəmirdi. Padşah qoca qarını yanına çağırtdırıb dedi:
Qarı dedi:
– Ay padşah, tasaddığın olum, sənin qızın hara, mənim oğlum hara? Oğlumun əynində bir paltarı var, cırığınnan cin çıxır. Yeməyə bir tikə çörəyi yoxdu. Oğlum o qızı necə saxlayacax?
Padşah dedi:
– Qarı, sənin işin yoxdu. Apar, qızı verdim sənin oğluna.
Qarı kor-peşman qızı yanına salıb gətirdi evlərinə. Əhvalatı oğluna danışdı. Əhməd bu işə lap məəttəl qaldı. Qız evə gələndən sonra baxıb gördü ki, Əhməd o qədər ərincəkdi ki, heç yerinnən tərpənmək istəmir, çörəyini də elə yatdığı yerdə yeyir. Odu ki, padşah qızı birinci gün süfrəni evin lap yuxarı başında saldı. Əhmədi çağırdı ki, durub gəlsin çörək yeməyə. Əhməd nə qədər yalvardı ki, mənim payımı gətirin yerimdə yeyim. Qız razı olmadı. Əhməd gördü yox, acınnan öləcək, əlacı kəsilib sürünə-sürünə süfrənin qırağına gəldi. Çörək yeyib qurtaran kimi yenə gedib girdi yerinə. Qız hər gün süfrəni evin yuxarı başında salıb Əhmədi ora çağırardı. Bir neçə günnən sonra Əhməd daha özü durub gedirdi süfrənin başına. Qız gördü Əhməd bir az qoçaxlaşıb. Bu dəfə süfrəni baxçada, göy otun üstündə saldı. Əhmədi çağırdı. Əhməd yenə getmək istəmədi. Qız gedib onu itələyə-itələyə bir təhər evdən çıxartdı. Əhməd çörəyini yeyib yenə getdi evə. Belə-belə qız hər gün süfrəni həyətdə salıb Əhmədi ora aparırdı. Aradan bir neçə gün keçəndən sonra padşah qızı Əhmədi küçəyə çıxartmaq istədi. Əhməd fındığı, qozu yaman xoşlayırdı. Qız evdən küçə qapısına qədər qoz, fındıx töküb Əhmədə dedi:
– Ay mitilin biri, evdə oturub neyləyirsən? Durub bu fındığı, qozu niyə yığmırsan?
Əhməd durub bir təhər fındığı, qozu yığışdıra-yığışdıra düz küçə qapısından çıxdı. Elə bu vaxt küçədə qodu-qodu1 oynayırdılar. Əhmədin xoşu gəldi, bir az da irəli gedib qodu-qoduya baxdı. Sonra qayıdıb evə gəldi. Padşahın qızı elə ki, gördü Əhməd küçəyə çıxmağı örgəndi, başladı:
– Gərək gedib işləyəsən.
Əhməd dedi:
– Axı mən nə iş görə bilərəm?
Qız dedi:
– Sən çıx küçəyə, denən ki, ay iş gördürən, ay iş gördürən. Kim sənə yaxınlaşıb bir söz desə get, o sənə iş gördürəcək. Əhmədi bir təhər küçəyə çıxartdı. Əhməd yolun ortasında durub hərdən bir: “Ay iş gördürən” deyirdi. Birdən bir kişi gəlib Əhmədə dedi:
– Oğul, mənim bir bağım var, gəl onu bellə, hər gün sənə bir şahı pul verərəm.
Əhməd kişinin yanına düşüb getdi. Axşama kimi onun bağında yer bellədi, bir şahısını alıb gəldi. Yolda gördü ki, pişik satırlar. Bir şahını verib pişiyi aldı. Əhməd evə gələndə padşah qızı dedi:
Əhməd dedi:
– Bir şahı qazanmışdım, onu da verib bu pişiyi aldım.
Qız dedi:
Əhməd dedi:
– Mən səfərə nə cürə gedə bilərəm?
Qız dedi:
– Sabah gedərsən bazara, yolun qırağında dayanıb gözləyərsən.
Görəcəksən ki, dəvə karvanları gedir. Gedib karvanbaşıya deyərsən ki, məni də özünnən apararsanmı, sizə köməyim dəyər. Onda onlar razı olsa, qoşulub gedərsən.
Səhər açıldı. Əhməd qız deyən kimi elədi. Gedib yolun kənarında gözlədi. Gördü ki, dəvə karvanları gəlir, gedib karvanbaşıya dedi:
– Məni də özünnən apararsanmı?
Karvanbaşı dedi:
– Elə apararam, elə bir adam göydə axtarırdım, yerdə əlimə düşdü.
Demə karvanbaşı karvanın qabağında belə bir adam apararmış.
Yolda bir səhralıq varıymış, ordan keçəndə karvanın suyu tamam qurtararmış.
Həmin səhrada bir quyu varıymış. Karvanbaşı özüynən götürdüyü adamı həmən quyuya sallayıb ordan su çıxardarmış. Sonra quyudakı adam geri qayıtmazmış.
Karvanbaşı Əhmədi özüynən götürüb yola düşdülər. Az getdilər, çox dayandılar, çox getdilər, az dayandılar, dağlar aşdılar, sular keçdilər, gəlib həmən səhraya çatdılar. Suları tamam qurtarmışdı. Adamlar, dəvələr susuzdan yanırdılar. Karvanbaşı Əhmədə dedi:
– Bala, gəl səni sallayax quyuya bir az su çıxart.
Əhmədin heç nədən xəbəri yoxuydu deyin razı oldu. Belinə ip bağlayıb salladılar quyuya. Əhməd quyunun dibinə düşüb belindən kəndiri açdı. Bir xeyli gedib axan bir çaya rast gəldi, tuluxları doldurub hayladı ki, çəksinlər. Elə tuluxları yenicə çəkmişdilər ki, birdən nərilti qopdu, Əhmədi bir isti vurdu ki, az qaldı bağrı çatlasın. Bir də gördü bədheybət bir div başının üstünü kəsib durub. Div nə div, boyu minarə, qolları çinar ağacı, buynuzları nizə kimi yeddi başlı, hər qolunda yeddi dəyirman daşı, alt dodağı yer süpürür, üst dodağı göy süpürür, ağzı dəyirman körüyü.
Əhməd istədi qaça, gördü yox, olası iş deyil. Qaçmağa yer yoxdu.
Div dedi:
– Ey bəni-insan, de görüm dünyada ən gözəl nədi?
Əhməd dedi:
Bu söz divin çox xoşuma gəldi, çünki özü həmən qurbağanı sevirdi. Div Əhmədi öldürməyib buraxdı, özünə də bir narla, bir qoz bağışladı. Əhməd divdən ayrılıb düz gəldi quyunun dibinə, nə qədər səslədi, harayına çatan olmadı. Çünki karvan çoxdan getmişdi.
Sənə kimnən deyim, pişikdən. Əhməd karvanbaşıynan yola çıxanda pişiyini də özüynən gətirmişdi. Elə ki, Əhməd quyuda qaldı, karvan yola düşdü, pişik quyunun başından əl çəkmədi, quyunun qırağında o yana, bu yana gedib miyoldayırdı. Bir gün, bir gecə pişik quyunun başında miyoldaya-miyoldaya qaldı.
Səhər tezdən uzaxdan bir karvan gəldi. Karvan gəlib quyunun yanından keçəndə karvanbaşı gördü ki, bir pişik quyunun başında özünü hələk-fələk eləyir. Karvanbaşı quyuya yaxınlaşıb gördü səs gəlir ki:
– Ay yolnan keçən, məni quyudan çıxardın!
Karvanbaşı yoldaşlarını da çağırıb, kəndir sallayıb Əhmədi quyudan çıxartdı. Əhməd başına gələn qəzavü-qədəri söyləyib bunlarnan yola düşdü. O qədər yol getdilər ki, gəlib qayışbaldırların torpağına çatdılar. Karvanlarını rahatlayıb bir evdə qonaq qaldılar. Axşam oldu, süfrə salındı, ortalığa yemək gətiriləndə, ev sahibləri arvadlı-uşağlı, hərəsi əlinə bir toxmax alıb qonaqların başının üstündə dayandılar.
– Ay qardaşlar, əgər bizi öldürəcəksinizsə, elə çörək yeməmişdən öldürün, canımız qurtarsın. Daha bu nə adət di ki, əvvəlcə çörək verib sonra öldürürsünüz?
Ev sahibi dedi:
– Biz sizi öldürmək fikrində deyilik. Qoyun ortalığa çörək gəlsin, onda görərsiniz ki, biz nəyi gözləyirik.
Ortalığa çörək gəldi. O saat hər tərəfdən o qədər siçan, siçovul töküldü ki, qablarda dişə çəkməyə bir sümük də qalmadı. Əli toxmaxlılar demə bu siçanları gözləyirmişlər. Toxmaxnan siçanları vurmağa başladılar, cəmisi beş-on siçan öldürə bildilər. Qalan siçanlar tamam çörəkləri yeyib, qaçıb doldular yuvalarına. Qonaqlar bu əhvalatı görüb tamam özlərini itirmişdilər. Əhməd ev sahibinə dedi:
– Qardaş, məgər sizdə bir-iki pişik olmaz ki, gətirib evə buraxasınız?
Ev sahibi dedi:
– Qardaş, pişik nə olan şeydi? Bizim yerlərdə elə şey yoxdu.
Əhməd gördü buralarda pişik olmur. Odu ki, gedib öz pişiyini gətirdi.
Təzədən yemək gətirildi. Əhməd pişiyi evə buraxdı. Siçanlar çıxan kimi pişik bunu burda, onu orda basmarlayıb, hamısını boğub öldürdü. Ev sahibi bu işə lap heyran qalmışdı. Odu ki, Əhmədnən danışıb pişiyi yeddi dəvə yükü qızılla dəyişdirdi. Əhməd qızılları, div bağışladığı narı, bir də qozu bir adama verib evlərinə yolladı. Özü karvanbaşıynan şəhərbəşəhər, kəndbəkənd gəzib alver elədi.
Bunları burda qoyaq, sizə kimnən xəbər verək, padşahın kiçik qızından. Qız Əhmədin göndərdiyi qızılları alan kimi bazardan bənnafəhlə çağırıb yeddi mərtəbəli bir imarət tikdirdi. Bu elə bir imarət oldu ki, padşahın imarəti bunun yanında daxmaya oxşayırdı. Qız Əhmədin göndərdiyi narı kəsib yemək istəyəndə gördü ki, narın içi tamam ləl-cavahiratdı, onları xırdalayıb, evin içini tamam zər-zibaya döndərdi.
– Ay qardaş, məni ələ salma, düzünü de, görüm bura kimin evidi?
Bu vaxt səs-küyə Əhmədin anası qapıya çıxdı, oğlunu qucaxlayıb dedi:
– Ay oğul, yoxsa evimizi tanımırsan. Sən gedəndən sonra arvadın tikdirib.
Bəli, Əhməd evə girib cah-cəlalı gördü, heyran qaldı. Padşah qızı onu görüb qabağına çıxdı. Evi necə tikdirdiyini ona söylədi. Sonra Əhmədin göndərdiyi qozu qırıb içindən bir dəst ipəkdən padşah paltarı çıxardı. Paltarı Əhmədə geyindirib dedi:
– Əhməd, indi hazırlıq görüb atamı qonaq çağıracam. O səndən nə soruşsa, düzünü deyərsən.
Səhər oldu, qız atasını bütün başının adamlarıynan qonaq çağırdı.
Padşah içəri girib gözlərinə inanmadı. Öz sarayı bunun yanında tövlə hesabındaydı. Yeyib-içəndən sonra padşah Əhməddən soruşdu:
– Deyin görüm bu cəlalı kim düzəldib, bu evi kim tikib?
Əhməd bütün əhvalatı başdan-ayağa kimi padşaha söyləyib dedi:
– Ata, indi gördün ki, evi arvad tikər.
Padşah qızının doğru dediyini görüb başını aşağı saldı. Təzədən yeddi gün, yeddi gecə toy eləyib qızını Əhmədə verdi. Göydən üç alma düşdü, biri mənim, biri özümün, biri də nağıl söyləyənin, mən sağ, siz salamat, mən yüz yaşayım, siz iki əlli, hansı çoxdu siz götürün, qalanını mənə verin."
"Bir var idi, biri yox idi, bir tacir var idi. Tacirin varı, dövləti, o necə deyərlər, yer batırırdı. Tacirin aman-zaman bircə əziz-xələf bir oğlu var idi, adı Səlim idi. Deyərlər ki, ananın əziz oğlu hambal olar. Bu da eləcə, nə oxumaq kimi oxumuşdu, nə də ki, ticarətdən başı çıxırdı. Bir gün gəldi ki, bu tacir öldü. Bəli, yudular, basdırdılar, yeddisin elədilər, qırxın elədilər, elə ki, bir az keçdi, hamısının yadından çıxdı. Bütün dövlət qaldı Səlimə. Atalar deyiblər ki: “Ağıllı oğul neylər ata malını, sərək oğul neylər ata malını”. Lotular başladılar Səlimnən dostluq eləməyə. Az bir vaxtdan sonra atdılar, tutdular, gədəni müflis elədilər. Qızıl, pul hamısı qurtardı. Səlim düşdü evlənmək eşqinə. Böyük bir tacir var idi, onun yaxşı bir qızı var idi, Səlim ona elçi göndərdi. Tacir bilirdi ki, Səlim necə sərəyin biridi, qızı ona vermək istəmədi, dedi ki:
– Gərək mənim qızımın ağırlığı qədər qızıl gələ, sonra verəm.
Gedənlər gəlib əhvalatı Səlimə dedilər. Səlim o saat əmr elədi ki, hər nə var satsınlar. Nə qədər buna nəsihət elədilər, Səlim heç kəsə qulaq asmadı. Nəyi var idi hamısını satdırıb qızı aldı. Aldı, amma ki, necə aldı... Elə bir günə düşdü ki, gəlin gələn günün sabahısı bir köpüyü qalmadı. Bir gün belə, iki gün belə, bir ay belə, iki ay belə, axırda arvad da, ana da durdular üzünə. Səlim baxdı ki, bu şəhərdə arından heç bir işə gedə bilməyəcək. Axırda baş götürüb çıxıb getdi. Bir neçə vaxt gəzəndən sonra gəlib çıxdı bir şəhərə. Bir qəhvəçinin qabağında dayanmışdı; qərib-qərib ora-bura baxırdı, bir də gördü ki, bir hambal gəldi, elə qəhvəçinin qabağında palanı altına qoyub əyləşdi, sonra çağırdı ki:
– Adə, bir çay ver!
Səlim də durmuşdu, baxırdı. Hambalın gözü sataşdı buna. Baxdı ki, deyəsən qəribdi, onu çağırdı ki:
– Bacıoğlu, deyəsən bu vilayət əhlinə oxşamırsan?
– Xeyr, buralı deyiləm.
– Yaxın gəl, görüm!
Hambal ona da bir çay gətirtdi. Bir az hal-əhval tutandan sonar hambal bildi ki, Səlim özünə iş axtarır. Amma Səlim ona tacir oğlu olduğunu deməmişdi. Hambal ona dedi:
– Bacıoğlu, elə mən sənin kimi bir adam axtarırdım. Mən bu şəhərdə, bax o körpünün hambalbaşısıyam. Yaxşıca pul qazanıram. Bu şəhərdə bir adam mənim kimi taya girənməz. Amma Allahın məsləhətinə çox şükür, övladım yoxdu. Bir ərik, bir arvad. Gündüz işləyirik, gecə dişləyirik, dolanırıq. Gəl mən səni götürüm özümə oğulluğa. Görürəm maşallah, namxuda özün də elə yaxşısan, yaxşı taya girə bilərsən. Hamballıq ki var, başağrısız bir sənətdi. İşlə, ye! Bax yeməyin, içməyin, geyməyin hamısı məndən. Hər nə də qazansan, deyirsən ki, öz vilayətində arvad-uşağın var, göndər onlara. Səlim baxdı ki, heç pis iş deyil, oldu razı, getdilər hambalgilə. Hambalın arvadı Səlimə tez sigəzidən bir dəst yaxşı paltar tikdi. Səhər tezdən Səlim bu təzə paltarı geydi, təzə atasının bir köhnə palanını da aldı cınağına, düşdülər yola. Gəlib çıxdılar körpüyə. Səlim baxdı ki, ədə, bura doludu hambalnan. Bəli, zəng çalındı, camaat başladı işləməyə. İki-üç tay aparmamış qıçları başladı əsməyə. Gördü ki, yox aşna, bu, bunun işi deyil. Ancaq dədəsin duyuq salmasın deyə işləyirdi. Günorta zəngi çalındı. Səlim elə zəngin səsin eşitcək yolun ortasında tayı dalından salıb, birbaş yüyürdü evə. Sigəzi paltarı çıxartdı, öz paltarını geydi, o biri tərəfdən əkildi bazara. Gəzə-gəzə gəlib çıxdı meydana. O gün də bazar günü idi. Elə idi, elə idi ki, iynə salmağa yer yox idi. Bazarı gəzirdi, bir də gördü ki, bir qoca ağsaqqal kişi bir uca daşın üstündə dayanıb deyir:
Səlim yavaşca özün verdi qocanın yanına.
– Əmi, məni nökər götürərsən?
Qoca bir diqqətlə ona baxıb dedi:
– Götürərəm. Gəl gedək!
Qoca ilə Səlim düşdülər yola. Yolda qoca Səlimdən soruşdu ki, aşbazlıq bilir, ya yox. Səlim də xörək-zad bişirməyi bir az bilirdi. Getdilər, getdilər, çıxdılar lap şəhərin qırağına. Qoca bir böyük qapının yanında durdu, yerdən bir daş götürüb qapını üç dəfə çaldı. Ondan da qoca bir kişi gəlib qapını açdı. Amma bunlar heç danışmadılar. Birinci qoca Səlimi gətirdi içəri. Səlim baxdı ki, vallah, bura bir bağçadı, bir bağçadı ki, daha nə deyim... Gül gülü çağırır, bülbül bülbülü. Bir az yeridilər, Səlim gördü bir yaxşı mülkdü. Elə şüşəbənd otaqlar var ki, lap elə bil qəsrdi. Qoca Səlimə bir dəstə açar verib dedi:
– Bala, bu altdakı otaqlar sənin ixtiyarında olacaq. Hər nə istəsən var. Daha məndən heç nə soruşma. Hər nə ki, istəyirsən gündə bişir, özün də ye, bizə də ver! Özü də həmişə xörəyi dörd adamlıq bişirərsən. Səlim açarları alıb girdi, otaqları bir baş gəzdi, gördü vallah, burda yağ, bal, düyü, yumurta, nə bilim daha can dərmanı desən o da var. Bağça da dolu çolpa, ördək, qaz...Səlim tez bir az düyü götürdü, çapıx bir bir-iki çolpa tutdu, bir yaxşı çığırtmalı aş hazırladı. Elə ki, gün gəldi günorta yerinə, qoca gəldi Səlimin yanına, yoxlayıb gördü xörək hazırdı.
Dedi:
– Çək bala! Üç adamlıq da bizə ver!
Səlim xörəyi hazırladı, gətirib qoydu bağçada bir gülün dibinə, o yerə ki, qoca ona demişdi. Baxdı gördü ki, burada bir onu nökər tutan qocadı, bir qapını açandı, bir də bir ayrı qocadı. Amma hamısından cavanı onu nökər tutandı... O birilər ondan da qocadılar. Xörəyi qoyub özü də bir tərəfdə durdu.
Bəli, qocalar bismillah deyəndə o lap ki, qocası var idi, dedi:
– Əl saxlayın! Mən iki yaşımda olanda dədəm də, anam da öldü!
Mən qaldım qoca bir bibim var idi, onun yanında. Elə ki, dədəmdən qalan mal qurtardı, bibim məni evdən qovdu, qaldım küçələrdə. Allahın əmriylə mənə heç bir şey olmadı. Mən yekəlib on-on beş yaşlarına çatdım. Şəhərimizdə olan bir balıqçı məni şəyird götürdü. Mən onunla bir az qalandan sonra, gördüm ki, bu mənə qarın dolusu çörək də vermir. Axırda bundan ayrılıb bir biz, bir tənbənə tapıb, bir-iki yumaq sap, bir-iki köhnə başmaq yığıb başladım pinəçiliyə. Çox işlədim, az işlədim, bundan da çörək pulu çıxarda bilmədim. Bir gün gedib bir tor tapıb yardarlığına xəşəm tutmağa başladım. Bəli, birinci toru atdım heç bir şey çıxmadı, ikinci toru atdım, çəkəndə baxdım deyəsən çox ağırdı, gözlərimin çayırı açıldı. Dedim mənimki də buracanmış. Yəqin ki, bu qızıldı. Sandığı qucaqladım, nə qədər əlləşdim götürə bilmədim ki, bilmədim. Bir tərəfdən sevinirəm, bir tərəfdən də qorxuram ki, indi padşah adamları görsə, gəlib əlimdən alacaqlar. Sandığın qıfılın sındırdım ki, içindəkilərdən bir az aparam. Qapağı qaldırdım, bir də baxdım nə?.. Sandıqda bir qız. Qapağı açcaq qız durdu ki:
– Mən səninəm, sən də mənim.
Dedim:
– Adə, mənim özümün yeməyə çörəyim yoxdu, səni neynirəm?
– Sən məni apar, zərər görməzsən.
– Nə iş görmək istəyirsən?
Mən dedim:
– Ticarət.
– Get, hansı tacirin ki, istəyirsən dükanını al!..
Mən dedim:
– Dəli-zad deyilsən ki? Neynən alım? Mənim nəyim var ki, dükan alım?
Qız mənə dedi:
– Sənin işin yoxdu. Sən get, qiymətin danış!
Qərəz, şəhərdə bir Əhməd tacir var idi. Onun bir cavahirat dükanı var idi. Düz dedim gedəcəyəm ora. Elə qapıdan çıxmaq istəyirdim, birdən yanımda iki qara qul hazır oldu. Başladılar məni soymalamağa. Bir göz açıb yumunca mənə qiymətli bir tacir libası geydirdilər. Dönüb gördüm qız gülür, dedi:
Mən düzəldim düz Əhməd tacirin dükanına. Salam verdim, salam aldım, məni keçirtdilər yuxarı başa. Məni əvvəlki paltarda görsəydilər, heç oraları süpürməyə də qoymazdılar. Qərəz, dükanın qiymətini danışıb aldım. Qara qullar çıxıb Əhmədin dükanının pulunu sayıb verdilər. Oradan dükanı bağlayıb gəldim evə. Gördüm qız məni gözləyir.
Elə ki, öyrəndi mən dükanı almışam, dedi:
– Bu şəhərdə hansı evdə yaşamaq istəyirsən?
Mən darğanın evini dedim.
Dedi:
– Get al!
Daha öyrənmişdim, düz getdim, evi danışdım, aldım. Qullar yenə pulu verdilər. Girdim evə, gördüm qız orada oturub məni gözləyir. Bəli, mən başladım, gündə gedib ticarət eləyərdim, axşama bir az qalmış gələrdim evə, görərdim qız məni gözləyir. Qol-boyun gedərdik otağa... İkimiz də bir-birimizi yaman istərdik, elə ki, getmə gözümdən, gedərəm özümdən. Beləliklə, bir neçə il dolandıq. Daha bu şəhərdə məndən hörmətli, dövlətli adam yox idi. Bir gün yenə oturmuşdum öz dükanımda, qabağımda qəlyan, bir də dükana bir zənən girdi. Bir az o şeyə baxdı, bu şeyə baxdı, üzünü birdən açıb mənə göstərib, çıxıb getdi. Zənən bir şey almadı. Amma mənim ağlımı əlimdən aldı. Bir ürəkdən min ürəyə vuruldum bu zənənə. Axşam gəldim evə, amma bir az fikirli idim. Gördüm yenə qız məni gözləyir. Girdim içəri. Yenə də məni qucaqladı. Amma mənim fikrim elə o zənənin yanında idi. Qız məndən şübhələndi, tutdu yaxamdan ki:
– De görüm, sənə nə olub?
Mən heç bir şey demədim, uzanıb yatdım. Səhər yenə əyləşmişdim dükanda, həmin zənən gəldi. Yenə ona baxdı, buna baxdı, birdən çarşabın qaldırıb bədənin mənə göstərdi. Zalımın qızı tamam çılpaqdı. Mənim ağlım başımdan uçdu. Qız yenə heç bir şey almayıb, çıxıb getdi. Axşam yenə gəldim evə. Qız tutdu yaxamdan ki:
– De görüm, sənə nə olub?
Daha məni lap boğaza yığdı ki:
Mən hirslənib dedim:
– Hə, olmuşam.
Qız dedi:
– Onda məni yenə apar at dəryaya, get onu al!
Mən dedim:
Durdum ayağa, bunu götürüb apardım dəryanın qırağına. Zənənə elə bənd olmuşdum ki, qızı atdım dəryaya. Ancaq atanda qız dedi ki:
– Sənin nə ağlın varmış, nə də vəfan.
Mən ayağımla da onu itələyib saldım dəryaya. Elə qız dəryaya düşcək bir də gördüm, mənə bir şapalaq dəydi. Qara qullar məni lüt soydular. Qaldım bir alt tuman-köynəkdə. Tez qaçdım evə ki, paltar geyinəm, gördüm darğa durub evin qapısında. İstədim girəm, qoymadı, mənə bir kağız göstərdi. Gördüm ki, qullar evi təzədən satıblar ona, pulun da alıblar. Qaçdım dükana, gördüm o da elə. Sən demə dükanda mənə özün görsədən zənən elə qızın özü imiş, məni imtahana çəkirmiş. Baxdım ki, daha mən bu şəhərdə qala bilməyəcəyəm. Çıxıb başladım şəhərləri gəzməyə. Gəzə-gəzə gəlib çıxdım bura. Amma burada...amma burada. Ax mənim gördüklərim... Vax mənim gördüklərim...
Qoca bu sözləri deyib yıxıldı öldü. Xörək-zad qaldı eləcə ortalıqda. Heç kəs əlini də vurmadı. Səlimi nökər tutan qoca işarə elədi ki:
Səlim gəlib yığışdırdı. Su qoydular, qocanı yudular, namaz-zad qılıb basdırdılar. Sabahısı Səlim yenə xörək hazırladı. Elə ki, vaxt oldu, gətirdi qoydu ortalığa. Dünənki qocanın yeri boş idi. Qocalar baxdılar bir-birinin üzünə, bir ah çəkdilər. Səlimin qocası bismillah dedi, istədi ki, əlini uzada xörəyə, o biri qoca səsləndi:
– Əl saxla!..
Mən məşhur bir tacirin oğluyam. Atam öləndən sonra mənə çoxlu var-dövlət qalmışdı. Özüm lap şınqrolu cavan idim. Evlənmək xəyalına düşdüm. Bir adlı tacirin qızını aldım. Bir il keçmədi ki, arvad mənə xəyanət elədi. Mən çox ürəyi yumşaq adam idim, öldürmədim, apardım boşadım. Bir ayrısını aldım, o da vəfasız çıxdı. Onu da boşadım. Mən həmişə eşitmişdim ki, bəla üç olar. Onun qorxusundan daha evlənmədim. Qonşumuzda bir namaz qılan, oruc tutan adam var idi. Onun altı-yeddi yaşında bir gözəl qızı var idi. Kişini çağırıb dedim ki:
– İldə sənə bu qədər pul verərəm, bu qızı gərək elə saxlayasan ki, nə bir kişi görməyə, nə də bir kişi sözü eşitməyə. Qərəz, baş ağrısı olmasın, bu qızı belə böyütdürdüm. On-on bir yaşa çatanda aldım. Böyük bir qalaça tikdirib bunu qoydum ora. Gündə səhər qapını bağlayıb gedərdim bazara, axşam gəlib açardım. Bir gün qız mənə dedi ki:
– Sən gedəndən sonra mənim lap bağrım çatlayır. Heç olmasa bir az yun al, bir cəhrə, mən sən gedəndən sonra məşğuliyyət eləyim. Sabahısı mən də bunun istədiklərini hazır elədim. Bu işin üstündən bir neçə vaxt keçdi. Bir gün gəlib evdə uzanmışdım, birdən gözüm sataşdı divara. Baxdım ki, divarın lap uca yerində tüpürcək var. Tez durub diqqət elədim, gördüm bəli, elə tüpürcəkdi ki, tüpürcək. Şübhələndim, yəqin elədim ki, bu evə kişi gəlib, çünki zənən xeylağının hulqumu yoxdu deyin elə uca tüpüməzlər... Başladım qızı pusmağa. Yavaşyavaş, yavaş-yavaş axırda tapdım. Deməginən qız damdan bir oğlanla sevişir, ona görə ip toxuyur, onu çəkir evə. Özünü də sandıqda gizlətmişdi. Mən qıza heç bir söz demədim. Birbaş evdən baş alıb çıxıb getdim. Gecə yolum bir qəbristanlıqdan düşdü. Fikirləşdim ki, gecəni burada yatıb səhər tezdən gedərəm. Bir uçuq qəbrə girib uzandım. Gecənin bir vaxtı idi, bir də bura bir dərviş gəldi. Əyləşdi, əyləşəndən sona əlini uzatdı cibindən bir alma çıxartdı. Bir əfsun oxudu, pilədi almaya, alma oldu bir nazənin qız. Dərviş qıznan bir az danışdı, bir az oynadı, sonra başını onun dizinin üstə qoyub yuxuladı. Mən də baxırdım. Dərviş yuxulayandan sonra qız onu bir silkələdi. Arxayın oldu ki, yatıb, cibindən bir alma çıxartdı. Bir əfsun oxuyub elədi bir oğlan, başladı mazaqlaşmağa. Bir az keçdi dərviş tərpəndi. Qız tez oğlanı alma elədi, qoydu cibinə, dərviş də qızı alma elədi qoydu öz cibinə, durdu yola düzələndə, tutdum dərvişin ətəyindən, dedim:
– Ağa dərviş, bu gecə qonaqsan.
Qız məəttəl qalıb dedi:
– Sənin ki, bir qonağın var, üç dövrəni neynirsən?
Dedim:
– Sən hazırla, işin yoxdu.
Xörək hazır oldu, gəldi ortaya. Üzümü dərvişə tutub dedim:
– Ağa dərviş, çıxart cibindəki almanı!
– Qız, çıxart almanı!
Qız atılıb düşdü, dedim:
– Sənə deyirəm çıxart, hamısını görmüşəm.
Qız da naçar qalıb cibindən almanı çıxardıb elədi oğlan. Üzümü tutdum öz arvadıma, dedim:
– Ağız, dur sən də aşnanı gətir!
Gördüm arvad durmayacaq, özüm durdum ayağa, gedib sandığı açıb, gədənin qulağından yapışıb gətirdim bu evə. Öz zənənimi haman öz aşnasıyla oturtdum, dərvişin qızını öz aşnasıynan, mən də dərvişnən əyləşdim bir dövrənin başında, yedik, qurtarandan sonra dərvişə dedim:
– Dur, ağa dərviş, dur gedək! Bu arvad tayfasına vəfa yoxdu.
O vaxtdan düşdüm şəhərbəşəhər gəzməyə. Gəlib axırda çıxdım bura. Amma burda... amma burda... Ax mənim gördüklərim... Vax mənim gördüklərim...
Bu sözləri deyib bu qoca da yıxılıb öldü.
Bəli, bunu da yudular, kəfənlədilər, basdırdılar. Qoca Səlimə dedi:
– Sabah da mənim vaxtımdı... Mən öləndə məni bax bu gül ağacının altında basdırarsan.
Sonra Səlimə qırx açar verib dedi:
Bu sözləri deyəndən sonra qoca getdi, girdi otaqların birinə, daha çölə çıxmadı. Səlim səhər tezdən durub xörək hazırladı. Günorta vaxtı xörəyi gətirdi, qocanı da çağırdı. Qoca gəlib əyləşdi, ona da işarə elədi ki, əyləşsin. Qoca başladı:
– Gəlsənə, mən səni götürəm, mənə qulluq eləyəsən.
Mən dedim ki:
– Yox, mənim anam var, qoymaz.
Tacir mənimlə bərabər getdi bizə. Anam ilə danışdı. Ona yüz tümən pul verdi, məni götürdü ki, gələn ilə də anama yenə yüz tümən versin. Tacir bir-iki gün burada qalıb mətahın satdı. Sonra məni də götürdü, düzəldik yola. Gəmimiz gəldi bir meşənin yanında dayandı. Tacir məni göndərdi meşəyə ki, bir az odun yığım gətirim. Özümə də tapşırdı ki, uzağa getməyim. Mən getdim meşəyə, başladım quruyub tökülən odunlardan yığmağa. Bir də gözüm sataşdı, gördüm burada yaxşı yeməli armudlar var. Bir-ikisini dərdim, gördüm o biri ağacda bundan da yaxşıları var. Belə-belə bir vaxt gördüm ki, qaranlıq düşür. Qayıtdım dala, ha axtardım yolu tapmadım ki, tapmadım. Qorxu düşdü mənim canıma. Axırda çıxıb bir ağacda oturdum. Gördüm ki, canavar ulayır, tülkülər qışqırır, ayılar anqırışır, bir qiyamətdi gəl görəsən. Tüklərim başımda biz-biz durdu. Ay elə təzəcə çıxmışdı, bir də gördüm bir şey elə anqırdı ki, bütün ağaclar titrədi. O saat bütün səslər yatdı. Gördüm dərya tərəfdən bir yekə şey gəlir. Amma bu işıq verir. Gəldi lap çatdı mənim ağacımın dibinə. Əlində bir yumru şey var idi, qoydu bir ağacın koğuşuna. Gördüm ki, o işıq verən şey bu imiş. Özü də başladı oynamağa. Vallah, anqıra-anqıra elə o yana, bu yana qaçırdı ki, adamı lap vəhmə basırdı. Yaxşıdı ki, məni görmürdü. Yoxsa elə hop deyib ağacnan bərabər udardı. Ta sübhə kimi oynadı. Sonra həmin o işıq verəni də götürü getdi. Mənim gözüm düşdü bu işıq verən şeyə. Sabahısı bir lomba batdax alıb əlimə, dırmaşdım həmin ağacın o koğuşunda gizləndim. Gözlədim. Elə ki, o gəldi, yenə çıxartdı o şeyi qoydu ağacın koğuşuna, oynaya-oynaya o tərəfə gedəndə batdağı basdım onun üstünə. Hər tərəf oldu qaranlıq. Heyvan bir nərə vurdu ki, meşə titrədi, guppultu ilə dəydi yerə, o saat canı çıxdı. Mən işıq verən şeyi tez götürüb elə batdaxlı-batdaxlı qoydum cibimə. Səhər bütün heyvanlar yığıldılar bura. Bir dəsgah qopdu ta necə. Əvvəl-əvvəl heç biri onun yanına getməyə cəsarət eləmirdi. Sonra elə ki, başa düşdülər ki, ölüb, başladılar çeşnə. Bir vur-çatlasın qopdu ki, daha nə cür. Birdən heyvanlar hamısı qaçdılar. Qulaq verib gördüm, yaman şaqqaşaq gəlir. Bir az keçdi, gördüm bəli, bir sürü fil gəlir. Fillər dövrə vurub dayandılar bu heyvanın yanında. Sonra o yana, bu yana baxmağa başladılar. Birdən birinin gözü sataşıb məni gördü. Anqırıb məni yoldaşlarına göstərdi. Fillər onu buraxıb gəldilər həmin ağacın dibinə ki, mən üstündəydim. Başladılar mənə işarə eləməyə ki, “düş yerə”. Mən başladım qorxmağa. Adə, necə yəni düş yerə? Gördüm yox, elə adam kimi ədəb-ərkanla deyirlər düş yerə ki, düş yerə. Mən bir az da dırmaşdım yuxarı. Bunlar gördülər ki, yox, mən düşməyəcəyəm. Onda lap ləhənduz bil fil var idi, o yavaşca xortumunu doladı ağaca. Bir o yan elədi, bir bu yan elədi, ağacı qopartdı. Ağac yerə, mən də kəllə-mayallaq yerə. Fillərin biri məni xortumu ilə göydə tutdu. Bütün fillər mənim ətrafıma yığışdılar, dedim: “bəli, elə mənimki də buracan imiş”. Amma mənə heç bir şey eləmədilər. O böyük fil məni götürdü boynuna, anqırdı, hamı düzəldi yola. Axşama az qalmışdı, gəlib meşəni qurtardıq. Düşdük bir çəmənliyə. Burada bunlar məni qoydular yerə, başladılar bu otlardan yolmağa. Bir çoxlu yoldular, gətirib verdilər mənə. Yenə düşdük yola. Az getdik, çox getdik sübhə az qalmışdı, əvvəlinci xoruz banı idi, məni düşürtdülər yerə, özləri çıxıb getdilər. Səhər açılandan sonra mən baxdım ki, uzaqdan bir şəhər görünür. Durub bu otları da götürdüm, düzəldim yola. Gethaget, axır-axır ki, bir gücü pisdiknən çatdım həmin şəhərə. Gəlib karvansaraya düşdüm. Sabahısı bu otdan bir az aldım əlimə, getdim bazara. Gəzə-gəzə axtarıb sərraf bazarı tapdım. Başladım dükanların qabağı ilə gəzməyə. Bir də bir sərraf məni çağırdı. Girdim bu sərrafın dükanına. Bu aldı otu, baxdı, sonra məndən soruşdu ki, otdan yenə məndə var, ya yox. Mən dedim:
– Yox, yoxdu.
Sərraf dedi:
– Bu otu neçə deyirsən?
Elə birdən ağzıma gəldi, dedim:
– Yüz tümən.
Sərraf tez yüz tümən çıxardıb verdi. Mən gördüm, deyəsən otda bir illət var. Daha o sərrafın yanından əl çəkmədim. Axır sərraf mənə dedi ki:
– Ay axmaq müsəlman, sən o otu mənə ucuz satdın. O ot elə bir otdu ki, ondan misə vursan qızıl olar.
– Öldür köpək oğlunu.
Sərraf mənə bir xəncər vurdu. Daha heç zad yadıma gəlmir. Bir də gözümü açanda gördüm mən bir kasıb evdəyəm. Bir hambal da oturub mənim yanımda. Sən demə bunlar məni öldü bilib, aparıb atıblar. Sonra hambal məni orada tapıb, görüb hələ nəfəsim var, məni gətirib evə. Dava-dərmanla mən yaxşı oldum. Amma hambal mənə çox tanış gəlirdi, bir gün tutdum bunun yaxasından ki:
– Sən kimsən? Mən səni harada görmüşəm?
Baxdım ki, bu, o əvvəlinci dəfə məni anamdan alan tacirdi. Elə mən gedib meşədə itəndən sonra, bunun da gəmisi batır, bütün maldövləti gedir, özü bir təhər qurtarır. Daha öz şəhərlərində qalmayıb, gəlib burada hamballıq eləyir. Bir-birimizi tanıdıq. Mən elə ki, lap yaxşı oldum, paltarımı dəyişib çıxdım şəhərə. Bir tərəfdən mən, bir tərəfdən də tacir öyrənib gördük ki, anam gedib haman sərrafa. Özü də mənim malıma yiyələnib ötürüblər aşağı. Bir gecə gizlicə girdim evə, qabaqca yatdığı yerdə sərrafı öldürdüm. Sonra anamı oyatdım. Oyanıb məni görcək başladı tövbə oxumağa ki, qələt eləmişəm. Baxmadım sözünə, onu da öldürdüm. Bütün varımı, yoxumu hamısını verdim haman tacirə, özüm çıxdım getdim. Şəhərləri gəzə-gəzə gəlib çıxdım bura. Amma bura... amma bura... Ax mənim gördüklərim... Vax mənim gördüklərim... Bu sözləri deyib bu qoca da öldü. Səlim onu mafiyəyə qoydu, yudu, kəfənlədi, həmin dediyi gül ağacının dibində basdırdı. Qaldı tək. Bəli, bir neçə gün Səlim qaldı burada. Bir neçə gündən sonra başladı otaqları gəzməyə. Otaqlar nə otaqlar. Daha burada nə yoxdu...Gəzə-gəzə gəlib çıxdı qırxıncı otağın qapısına. Baxdı ki, necə ki, qoca demişdi, doğrudan da bu otağın qapısını hörüb. İki-üç gün özünü saxladı, qapını açmadı. Amma başa gətirə bilmədi. Ha özünü zorladı, olmadı ki, olmadı. Axırda fikirləşdi ki, hələ bir balaca deşik açım, görüm orada nə var. Bəli, gəldi bir gün bir balaca deşik açdı. Deşikdən baxıb gördü ki, balaca bir otaqdı, ortasında bir çarhovuz var, bir də bir çarpayı, çarhovuzun da üstündə bir baca. Səlim qorxa-qorxa girdi içəri. Bir az ətrafı dolandı, gördü başqa heç bir şey yoxdu. Uzandı çarpayının üstündə. Bunu burada yuxu tutdu. Elə təzəcə yatmışdı, bir də bacadan bir quş düşüb, çökdü onun üstünə. Səlim hə-hu eləyib qalxınca, quş onu götürdü, qalxdı birbaş göyə. Səlim özündən əlini üzdü. Quş onu apardı, apardı, birdən caynağından buraxdı. Səlim bayaq ha özündən getdi. Elə onu gördü ki, guppultu ilə düşdü suya, düşən kimi də batdı suyun dibinə. Sudan çıxcaq bir də baxdı ki, onu qamarladılar, qoymadılar ki, yazıq gözünü də açsın, birbaş çəkdilər qırağa. Səlim baxdı, bura qiyamətdi. O qədər adam var daha nə qədər. Bunu birbaş gətirdilər düz padşahın qabağına. Səlim bir də gördü padşah öz tacını çıxartdı, bunun başına qoydu, özü də başlayıb buna baş əyir. Padşah baş əyc&qədər kişi var idi, bir naxoşluq düşdü, hamısı qırıldı. Hamı qaldı zənən. İndi bizdə bir dənə də kişi tapmazsan. Hamımız arvadıq. Üç, dörd gün bundan qabaq mollalar kitaba baxdılar, kitab göstərdi ki, Allah bizə bir kişi padşah göndərəcək. Odu ki, biz də hər yerə qaravul qoyduq ki, Allah padşahı göndərəndə gəlib xəbər versinlər. Bir az bundan qabaq qaravullar gəlib xəbər verdilər ki, Allah bizə padşah göndərir. Gəlib səni tutduq. Səlim baxdı ki, elə bunun özü də arvaddı. Öz-özünə fikirləşdi ki, sən öləsən, yaxşıca yerə düş%qədər kişi var idi, bir naxoşluq düşdü, hamısı qırıldı. Hamı qaldı zənən. İndi bizdə bir dənə də kişi tapmazsan. Hamımız arvadıq. Üç, dörd gün bundan qabaq mollalar kitaba baxdılar, kitab göstərdi ki, Allah bizə bir kişi padşah göndərəcək. Odu ki, biz də hər yerə qaravul qoyduq ki, Allah padşahı göndərəndə gəlib xəbər versinlər. Bir az bundan qabaq qaravullar gəlib xəbər verdilər ki, Allah bizə padşah göndərir. Gəlib səni tutduq. Səlim baxdı ki, elə bunun özü də arvaddı. Öz-özünə fikirləşdi ki, sən öləsən, yaxşıca yerə düşdüm. Bəli, Səlim başladı padşahlığa. Həmin o arvad ki, tacın çıxardıb bunun başına qoymuşdu, onu elədi özünə vəzir. Az keçdi, çox keçdi, Səlim bu vəziri aldı. Bəli, başladılar yaşamağa. Gün keçdi, ay dolandı, bir gün vəzir ona dedi ki:
– Bizdə bir adət var. İldə bir ay biz gərək müsəllaya çıxaq. Özü də orada hamımız gərək çılpaq olaq. Sən bizimlə ora gedə bilməzsən. Odu ki, bir ay gərək sən burada qalasan.
Bəli, sabahısı bunlar hamısı getdilər. Şəhər boşaldı, şah qaldı tək. Səlim fikirləşdi ki, bundan yaxşı fürsət olmaz. Yavaşca altdan geyinib üstdən qıfıllandı, üstdən geyinib altdan qıfıllandı, bir az puldan, maldan götürüb, asta qaçan namərddi, tüpürdü dabanına, birbaş düzəldi yola. Gethaget, günə bir mənzil, təyyi-mənazil, gəlib çıxdı bir şəhərə. Dolana-dolana gəlib çıxdı bir qəssab dükanının qabağına. Elə-belə durmuşdu baxırdı, bir də qəssab onu çağırdı yanına. Elə ki, qəssab bildi ki, bu qəribdi, dedi:
– Elə mənim də oğlum yoxdu, gəl mənə oğul ol!
Səlim razı oldu, qaldı qəssabın yanında. Səlim bir gün, iki gün, baxdı ki, qəribə şeydi, burada hamı nə qədər ki, kişi var, başdan-ayağa qaraya boyanıb. Qaldı məəttəl ki, görəsən bu necə olan şeydi.
Bir gün atasından soruşdu:
– Ata, burada niyə hamı qaraya batıb? Məni bir bu sirdən agah elə!
Elə söz ağzından qurtarmamışdı, qəssab yekə ət bıçağını götürüb cumdu onun üstünə. Sonra bir lailahə illallah deyib qayıtdı dala ki:
– Bir də bu sözü məndən soruşsan, səni al qanına qəltan elərəm.
Səlim qorxudan daha səsini çıxarmadı. Amma ki, hara baxır qara, kimi görür qara, daha lap heyrət onu götürdü. Dedi: sən öləsən bu sirri bilməsəm, mən lap çatlaram. Gəldi sabahısı dükana, üzün dədəsinə çevirib dedi:
– Dədə, bax bu bıçaq, bu da mənim başım. Nə istəyirsən elə, ancaq gərək mənə deyəsən görüm bu camaat niyə matəmə boyanıb?
Qəssab hərçi elədi ki:
– Sən gəl soruşma, cavansan, yazıqsan.
Dedi:
– Olmaz ki, olmaz.
Qəssab bir ah çəkib dedi:
– Yaxşı, indi ki, belə oldu, sənin qımırın tutub, əl çəkmirsən, onda cümə günü sənə deyərəm.
Bəli, cümə günü oldu. Qəssab Səlimə dedi:
– Oğul, sən gəl bu sözü soruşma!
Səlim dedi:
– Olmaz.
Onda qəssab dedi:
– Di gəl dalımcan!
Bunlar getdilər məscidin həyətinə. Səlim gördü bütün camaat yığılıb bura. Adamları o yan, bu yana eləyib keçdilər ortaya. Səlim baxdı ki, burada bir çərxi-fələk var. Qəssab ona dedi:
– Səlim, gəl əl çək!
Dedi:
– Yox, əl çəkmərəm.
Onda qəssab dedi:
– Di min çərxi-fələyə, onda bilərsən niyə hamı qara geyinib.
– Çıxardın, başlayaq...
Bəli, qızların kimi dəf, kimi kaman, kimi saz, kimi santur çıxardıb çalmağa başladılar. Yerdə qalan qızlar da bircə-bircə oynadılar. Elə ki, hamı oynadı, qurtardı, həmin başda oturan qız birdən qayıtdı ki:
– Səlim, indi də nobat sənindi, gəl oyna!
Səlim elə diksindi ki, tükləri biz-biz durdu. Dedi ki, yəqin məni gördülər. Özün soxdu yarpaqların arasına. Nəfəsin də lap çəkdi içəri.
Bir az keçdi, qız başını qaldırdı yuxarı:
– Səlim, gizlənmə, gəl!
Səlim lap özünü itirdi. Onda qız yoldaşlarına dedi:
– Onda durun çıxın ağaca, oradan Səlimi düşürdün yerə, düşməsə yüz taziyanə vurun!
Gecə lap keçəndən sonra qız Səlimə dedi:
Səlim baxdı ki, hansını seçsin. Hamısı biri-birindən yaxşıdı. Axırda birini seçib götürdü. Sabahısı yenə məclis eləcə quruldu. Bu minvalnan düz otuz doqquz gecə qurtardı. Qırxıncı gecə qız Səlimə qız verəndə Səlim birdən əlini tutdu onun əlindən ki:
Qız gülüb dedi:
– Ay səbirsiz insan... Bura nə qədər adam gəlibsə beş altı gündən sonra məni istəyib, öz cəzasına çatıb, bircə sən səbir eləyirdin ki, axır-axırda sən də işi korladın. Bircə gün də dayansaydın mənə də çatardın, deyib ona şax bir sillə vurdu. Səlim bayaq ha düşdü yerə. Bir vaxt özünə gələndə gördü haman çərxi-fələyin üstündədi. Oradan düşüb, kor-peşiman gəldi qəssabın dükanına. Qəssab dedi:
– İndi gördün bala?! Di get, sən də bir dəst qara paltar al gey ki, niyə səbir eləyə bilmədin.
Səlim kişidən ayrılıb düzəldi yola. Gəlhagəl, gəlhagəl, gəlib çıxdı bir şəhərə. Girdi bir az veyilləndi, o yana baxdı, bu yana baxdı, gəlib bir məscidin qapısında başının altına bir daş qoyub yatdı. Bir də ayıldı ki, səs-küydü. Baxdı ki, bunun başına bir quş qonub, onu tuturlar. Camaat quşu apardı. Demə bu şəhərin padşahı ölüb, indi dövlət quşu uçurdurlar. Quşu ikinci dəfə uçurtdular, yenə də gəlib qondu bunun başına. Yenə quşu apardılar. Səlimi də şəhərdən çıxardıb qovdular ki, çıxsın getsin. Quşu yenə uçurtdular. Yenə quş yolda qondu bunun başına. Daha gördülər ayrı adam başına qonmur, götürüb bunu padşah elədilər. Səlim oldu padşah. Ölən padşahın bir qızı var idi. Səlim bu qızı da aldı, oturdu taxta. Bir neçə vaxt keçdi. Qızın barmağında bir üzük var idi. Bir gün Səlim qızdan o üzüyü istədi.
Qız dedi ki:
– Yox, bu həzrət Süleymanın üzüyüdü. Bunu mən heç kəsə vermərəm.
Bu söz Səlimə çox ağır gəldi, gözlədi, qız yatandan sonra üzüyü qızın barmağından çıxardıb taxdı öz barmağına, sildi. Silcək iki qara qul hazır oldu ki:
– Əmrin nədi?
Səlim qullara dedi:
– Bütün bu vilayətdə nə qədər adam var, hamısın atın qülleyi-Qafə!
Qullar səhərəcən bütün əhalini atdılar qülleyi-Qafə. Qaldı şəhərdə bircə Səlim tək. Elə ki, arxayınlaşdı, öz-özünə dedi:
– İndi mənim sözümdən çıxmağın dadını gör!
Başladı tək burada yaşamağa. Bu şəhərin köhnə padşahının bir vəziri var idi, padşah ölməmişdən qabaq o, səyahətə getmişdi. Öz qızı ilə qayıdırdı, gördü şəhərdə heç kəs yoxdu. O saat barmağın dişlədi ki, yəqin padşahın qızı ərə gedib, əri də üzüyü ondan oğurlayıb, çünki o padşahın qızında elə bir üzük olduğunu bilirdi. Gəlib qızı ilə düşdü evə. Bir neçə günə kimi öyrəndi ki, padşahın sarayında bir adam var. Bildi ki, yəqin üzük ondadı. Qız vəzirə dedi ki:
– Ata, mən üzüyü onun barmağından çıxardaram. Sən gəl məni apar, ötür ora.
Vəzir qızı aparıb ötürdü saraya. Özü də damların birində gizləndi. Səlim yatmışdı. Qız gördü ki, o yatıb, gəldi əyləşdi onun başının üstündə, başladı onun telini tumarlamağa. Səlim gözünü açıb gördü burada bir nazənin sənəm var. Tez qalxıb çığırdı:
– Sən kimsən?
Qız təzim eləyib dedi:
– Mən bu şəhərin adamlarındanam.
Qız məsələni başa düşüb dedi:
– Şah sağ olsun, o adamlar ki, hamını atdılar qülleyi-Qafə, elə onlar məni saxladılar. Dedilər sonra şahın ürəyi darıxanda sən gedərsən yanına.
– Ay, nə yaxşı iş görüblər.
Əmr elədi ki, xörək hazırlansın. Qız tez qaçıb əhvalatı atasına danışdı. Atası ona bir az bihuşdarı verdi. Qız xörəyi hazırlayıb bihuşdarını da atdı içinə, gətirdi ortalığa. Səlim bir az yeyəndən sonra xurd düşdü. Elə yatdı ki, elə bil qulağının dibindən bir daşnan vurdular. Qız o saat vəziri çağırdı. Vəzir gəldi onun barmağından üzüyü çıxartdı, saldı öz barmağına. Sildi, o saat qullar hazır oldu. Vəzir əmr elədi ki:
– Bu saat gərək qülleyi-Qafda olanların hamısını gətirəsiz bura.
Özü də Səlimin əllərini bağlayıb atdı zindana. Bəli, qullar camaatın hamısını gətirdilər, padşahın qızı üzüyü aldı, sildi, qullar hazır oldu, əmr elədi ki, oğlanı atsınlar qülleyi-Qafə. Səlimi atdılar qülleyi-Qafə. Nə qədər orada qaldı bilmirəm, bir də gözün açdı, gördü o qırxıncı otaqdakı çarpayının üstündə yatıb. Durdu ayağa, bu biri otağa keçəndə gözü sataşdı güzgüyə. Özü-özündən qorxurdu. Baxdı ki, baş, qaş, saqqal hamısı elə ağarıb ki, o buradakı qocalardan da qocadı. İndi bildi ki, onun da axırı gəlib çatıb. Sabahısı gedib bazardan bir nökər tutdu gətirdi, öz əhvalatını ona deyəndən sonar öldü."
"Biri var idi, biri yox idi, bir padşah var idi. Bu padşahın arvadının boynuna nə qədər uşaq düşürdüsə, hamısı ana bətnindən gələndə ölürdü. Nə qədər təbib, tilsim, cadu elətdirirdilərsə, heç bir fayda vermirdi. Günlərin bir günündə yenə də padşahın zənəni həmli olur. Doğmağına bir qədər qalmış, padşah zənənini öz qaynatasının yanına göndərir ki, bəlkə orda yaxşı baxalar. Gün keçir, ay dolanır, padşahın bir oğlu olur. Bəli, müjdə-müjdə üstündən gəlir. Padşah zənəninə sifariş göndərir ki, hələ bir neçə vaxt qalsın orda, uşağın bir az sümüyü bərkisin, gələr, yenə bir qəza-qədər üz verər. Bunlar burda qalmaqda olsunlar, sənə kimdən xəbər verim, padşahın vəzirindən. Padşahın bir xəbis vəziri var idi. Çoxdan fürsət axtarırdı ki, onu öldürüb özü padşahlığa keçsin. Bu tərəfdən gördü ki, yox, padşahın oğlu da oldu, ta padşah ölsə də buna bir şey çatmayacaq, qət elədi ki, gərək padşahı öldürüb onun nəslini yer üzündən kəsə. Bəli, bir gecə öz adamların götürüb hücum elədi padşahın sarayına. Padşahı öldürüb özü keçdi onun yerinə, əyləşdi taxtda. Sabahısı gün öz adamlarından bir dəstə göndərdi padşahın zənəninin yanına. Bir namə də yalandan padşahın dilindən yazdı ki, bəs naxoşam, gərək durmayıb gələsən. Padşahın külfəti kəcavəyə minib bu qasidlərlə yola düşdü. Gəlib bunlar bir dağın ətəyində düşərgə elədilər. Elə ki, gecə yarıya gəldi, bu qasidlərin başçısı durub gəldi padşahın arvadının çadırına. Vəzir ona tapşırmışdı ki, arvadı da, uşağı da orda öldürsün. Gəlib girdi içəriyə, tutdu arvadın qolundan. Arvad gördü ki, bu məlunun fikri pisdi, üzün ona tutub dedi:
– Sən nə kimsənəsən ki, öz padşahının arvadına sataşmaq istəyirsən.
Qasidbaşı gülüb dedi:
– Nə padşah, nə padşah arvadı? Sənin ərin çoxdan o dünyaya təşrif aparıb. İndi padşah sənin ərinin vəziridir. Biz də onun əmrilə gəlmişik ki, səni də, uşağını da göndərək atasının yanına.
Arvad bunu eşitcək uşağı qarmalayıb özün atdı bayıra. Qasidbaşı bir səs vurdu, keşikçilər oyandılar, düşdülər arvadın dalına. Arvad gördü yox, az qalıb ki, çatsınlar, bir yerə, bir göyə baxıb uşağı atdı dərəyə. Keşikçilər çatıb arvadı öldürdülər, tay uşağın dalınca dərəyə enmədilər, bildilər ki, o da hökmən orda daşlara dəyib ölüb. Bunlar padşahın yanına getməkdə olsunlar, sənə kimdən xəbər verim, köhnə padşahın qardaşından. Köhnə padşahın bir qardaşı var idi. Bu vaxtlarda səyahətə getmişdi. Səyahətdən qayıdıb işi belə görəndə baxdı ki, onu da öldürəcəklər, başına bir az adam yığıb çəkildi dağa. Padşah bu əhvalatı eşidib onun dalınca qoşun göndərdi. Ancaq qoşun onu tuta bilmədi. Padşahla onun arası nə düzəldi, nə də onu yox eləyə bildi. Vəzir hər nə tədbir gördüsə vecə gəlmədi ki, gəlmədi.
Köhnə padşahın qardaşı getdikcə qüvvətləndi. Bunlar bir gün gəlib həmin dağa çıxdılar. Əsgərlərin biri burda dərədə, şir yuvasının qabağında oynayan bir uşaq tapdı; gətirdi padşahın qardaşının yanına. Padşahın qardaşı baxdı ki, bu uşağın qolunda bir bazubənd var. Bazubəndi oxuyub gördü ki, öz qardaşının uşağıdı. Demə bu həmin uşaqmış ki, arvad bunu dərəyə atmışdı. Uşaq şir südü ilə bəsləndiyinə görə adın qoydular Şirzad. Amma Şirzad elə doğrudan da şir kimi gümrah bir uşaqdı. Qərəz, bu uşaq elə xırdalığından at belində gəzdi, ox atdı, qılınc-qəmə oynatdı. On dörd-on beş yaşına çatanda əməlli-başlı bir pəhləvan oldu. Bu xəbər ki, yayıldı ətrafa, padşahın oğlu tapılıb, öz əmisinin yanındadı, bunların gücü bir az da artdı. Vəzir gördü yox, iş xarabdı. Tədbir, tədbir, axırda günlərin birində böyük bir yaylaq tikdirdi, gözəl, həm də hiyləgərlikdə şeytana papaq tikən qızını da aparıb qoydu ora. Şirzad bir gün təkbaşına gəzməyə çıxmışdı. Gəzə-gəzə gəlib həmin bu yerə çıxdı. Yaman acımışdı. Bir ox qoydu çilləyə, atıb bir quş vurdu. Quş gedib düşdü həmin bu qızın qalaçasına. Şirzad bir kəmənd atıb qalxdı bura. Baxdı ki, küləfərəngidə bir qız oturub, bir qız oturub ki, suya deyir axma, aya deyir baxma. Qız Şirzadı görcək gəlib pələti açıb onu dəvət elədi evə. Özü də tez atasına qasid göndərdi ki, durmasın gəlsin, Şirzadı salmışam cəngə. Şirzad eyş-işrətə məşğul idi, bir də pəncərəyə baxdı gördü nə, dəryayi-ləşkərdi ki, gəlir. İşi başa düşdü. Qalxdı ayağa. Elə birinci dəfə qızın başın kəsib onu cəhənnəmə vasil elədi. Sonra tez özün məhləyə salıb mindi ata. Dalın barıya tərəf verib başladı cəngə. Sən olasan bir, düşmən ola dəryayi-ümman. Şirzadın hər tərəfin aldılar. Şirzad baxdı ki, daha lap gücdən düşür. Elə az qalmışdı ki, onun işini bitirələr, bir də bir səs gəldi ki:
– Qardaş oğlu, qorxma gəldim.
Şirzad əmisinin səsin tanıdı, elə bildi ki, gözləri işıqlandı, qollarına qüvvət gəldi. Özünü vurdu dəryayi-ləşkərə. Bir cəngi-məğlubə oldu ki, ruzigarın gözü belə şey görməmişdi. Qoşundan qırılan qırıldı, təslim olan oldu, padşahı öldürüb şəhəri aldılar. Şirzad padşahlığı əmisinə verib, özü başladı keyf eləyib, gün keçirməyə. Padşahın, yəni Şirzadın əmisinin iki oğlu var idi. Ancaq padşah Şirzadı onlardan çox istəyirdi. Bu oğlanların ürəyinə vəsvəsə düşdü. Gözləri bunu götürmədi. Padşah bunu sezib, bir gün onların üçünü də çağırtdırdı hüzuruna, dedi:
– Balalarım, siz üçünüz də mənim balamsız. Mən o adamı çox istərəm ki, igid olsun. Sizin hansınız igidsiniz?
Hərə üzün bir tərəfə çevirdi. Padşah bunu görüb dedi:
– Demək, hamınız özünüzü igid hesab eləyirsiniz. Onda mən bir şərt qoyuram. Kim mənim atımın ayağının dəymədiyi yerdən mənə görmədiyim bir şey gətirsə, o igiddi. Böyük oğlan qabağa yeridi, zəminiədəb öpdü, padşah da ona yol xərci verib mürəxxəs buyurdu. Oğlan atı minib yola düşdü. Gecəni gündüzə saldı, gündüzü gecəyə saldı, düz iki ay yol getdi. İki ayın tamamında bir yerdən keçirdi, birdən onun atı xorradı. Atı dayandırıb gördü ki, bir ağacın dibində böyük bir ləl var. Atdan düşdü, fikirləşdi ki, əgər atam bu yerlərə gəlmiş olsaydı, yəqin ki, bunu burda qoymazdı. Ləli götürüb atın başın qaytardı. Şəhərdə xəbər çıxdı ki, padşahın böyük oğlu gəlir. Bəli, padşah əmr elədi, onu pişvaz elədilər. Sabahı hamı geyindi, kecindi, hərə öz yerin tutdu, divan quruldu, oğlan gətirdiyi ləli bir xonçaya qoyub gətirdi padşahın hüzuruna. Padşah oğlunun alnından öpdü, bir açar verib dedi:
– Şəhərin qırağındakı dağın altında bir kaha var. Kahada mənim qırx otağım var. Apar bu ləli qoy on birinci otağa!
Oğlan gedib on birinci otağı açıb gördü bura o cür ləllərlə doludu. Növbə gəldi ortancıl oğula. Bu da üç ay yol gedəndən sonra çatdı bir meşəyə, gördü ki, burda yaxşı meyvələr var. Dedi bir-ikisin dərim yeyim, yaxınlaşdı, gördü bunlar hamısı qızıldı. Bir heybə bunlardan doldurub yola düşdü. Bəli, gəlib çatdı. Padşah bunun da alnından öpüb dedi:
– Get apar qoy iyirmi birinci otağa!
Oğlan gedib gördü ki, o otaq da doludu elə qızıl meyvələrlə. Növbə gəldi Şirzada.
Şirzad zəmini-ədəb öpüb dedi:
Padşah əmr verdi, öz atını verdilər Şirzada. Şirzad atı minib düşdü yola, atın başın buraxdı. At birbaş yola düşdü, ətrafına heç fikir verməyib gedirdi. Beləliklə, düz altı ay yol getdi, yeddinci aya dönəndə birdən at dayandı, bir fınxırıb ayağın yerə döydü, bir də ki, dönüb dala baxıb kişnədi, özün cəmləşdirdi. Bəli, Şirzad bildi ki, at bundan o yana getməyib. Atın dəhnə yüyənindən dartıb başladı yavaş-yavaş sürməyə. Bir qədər getmişdi, bir də gördü yerdə bir şey yanır. Atı saxladı, düşüb baxdı, gördü bu, özü-özündən yanan bir çıraqdı. Çırağın oraburasına baxanda gördü bunun bir yerində yazılıb ki, “ay bunu tapan adam, bu çıraqdan dünyada iki dənədi”. Şirzad fikirləşdi. Ola bilər ki, bunun birini də əmim tapmış ola, ürəyində qət elədi ki, ikincisini də tapmamış evə dönəsi deyil. Atın qarınaltısın bərkidib yola başladı. Çox gəzdi, az gəzdi, orda deyildim, hesablayaydım, axır gəlib çıxdı bir şəhərə. Karvansarada düşüb bir mənzil kirələdi ki, bir gün qalıb bir az istirahətçilik eləsin. Gecə bunun mənzilinə bir dənə də adam gəldi. Şirzad bir də baxdı ki, bu qonaq xurcundan bir dənə çıraq çıxarıb yandırdı. Baxdı ki, adə, elə həmin çırağın tayı. Şirzad qonaq ilə tanış oldu. Öz əhvalatın ona danışıb həmin çırağı ondan istədi. Qonaq dedi:
– Mən çırağı sənə verrəm, ancaq sən də əvəzində mənə bir şey verərsən.
– Hər nə istəsən, hazıram verməyə.
Onda qonaq dedi ki:
– Burdan bir aylıq yolda divlər olurlar. Onların yaxşı göyərçinləri var. Əgər o göyərçinlərdən bir cüt erkək, dişi mənə gətirə bilsən, mən bu çırağı sənə verərəm.
Şirzad razı oldu. Yolu ondan soruşub sabah tezdən “ağamı Allah saxlasın” – deyib yola düşdü. Az getdi, üz getdi, dərə, təpə düz getdi, gəlib həmin yerə çatdı. Bir dağın ətəyindən keçəndə bir də bir səs eşitdi. Dönüb gördü ki, dağın üstündə bir ağ quş oturub onu çağırır.
Şirzad dayandı. Quş dedi:
– Şirzad, o adam səni ölümə göndərir. Bu divlər o göyərçinləri atalarından çox istəyirlər. Sən gərək gecəni yarıya verib, onları yuxuladıb sonra gedəsən.
Şirzad atdan düşdü, gözlədi, gecə özün verdi barıya tərəf. Barının yanına çatmışdı ki, bir də gördü quş deyir:
– Şirzad, tamah sənə güc eləməsin! Bir cütdən artıq tutmayasan ha...
Şirzad barıdan aşıb girdi məhləyə. İməkləyə-iməkləyə gəlib çatdı göyərçinlərin yanına. Baxdı, vallah, bunlar elə göyərçindirlər ki, elə bir cüt göz lazımdı ki, bunlara tamaşa eləsin. Bunlardan bir cüt tutdu. İstədi qayıtsın, hər nə qədər elədi, ayaqları getmədi, gözü qalmışdı göyər çinlərdə. Axırda özün saxlaya bilməyib, bir cüt də tutdu. Elə bil ki, elə göyərçinlər buna bəndmişlər. Bir səs-küy qaldırdılar ki, tay nə bilim necə. Divlər oyanıb Şirzadı tutdular.
Şirzad əhvalatın düzünü onlara danışdı. Onlar dedilər ki:
– Biz bunlardan bir cüt verərik sənə, amma bu şərtlə ki, bu yaxınlarda divlər var, onlarda yaxşı üzüm var, o üzümdən bir səbət bizə gətirəsən.
Şirzad atını minib üz qoydu o tərəfə. Az getdi, çox getdi, gəlib çıxdı həmin divlərin vilayətinə. Elə atdan düşüb təzəcə çəkilmişdi bir kolun dibinə ki, həmin səsi yenə də eşidib başın qaldıranda ağ quşu başının üstündə gördü.
– Şirzad, mənim məsləhətimə qulaq asmadın. Ona görə də müsibətə düşdün. Aç qulaqlarını, yaxşı eşit! Bax sənə deyirəm, tamah eləyib, ikinci səbəti götürməyəsən ha...
Şirzad gözlədi, gecəni yarıya verib kəməndi atdı barıya, kəmənddən sallana-sallana dırmaşıb düşdü o tərəfə. Sürünə-sürünə gəldi anbara. Gördü budu ha üzüm səbətləri düzülüb burdan ora. Fikirləşdi ki, qoy bir az qabaqca özüm yeyim, sonra da bir səbət aparım. Əyləşdi səbətin başında. Şirzad kimi bir pəhləvana bir səbət üzüm nə edəcək? Onun harasında qalacaq? Bir, iki, üç, beş səbət qurtardı. Elə səbətdəki axırıncı salxımı götürmüşdü ki, bir də gördü səbət yenə doldu üzümlə. Şirzad gözlərinə inanmadı. Bir səbət də çəkdi qabağına, yenə yedi. Elə ki, üzüm qurtardı, səbət yenə qeybdən doldu. Şirzad qaldı məəttəl. Səbətin birin götürdü, fikirləşdi ki, ay dili-qafil, heç insaf deyil ki, mən bu səbətlərin birin də əmimə aparmayam. Tamah ona güc elədi, ikinci səbəti də götürdü. Elə əlin ikinci səbətə vurmuşdu ki, bütün səbətlər qışqırdılar. Divlər tökülüb onu tutdular. Şirzad bütün qəziyyəsini bunlara danışdı. Divlərin böyüyü bir bədheybət şeydi, üzün tutdu Şirzada dedi:
Şirzad atı mindi. Kor-peşiman, özün söyə-söyə üz qoydu indi də ağ divin vilayətinə. Bəli gəlib çata-çatdaydı ki, yenə ağ quş kəsdi onun başının üstünü, dedi:
– Ey tamahkar insan, sən bu dəfə hökmən ölümə gedirsən. Qulaq ver mənə. Ağ divin qızı bu saat yeddi günlük yuxudadı. O, ayda bir dəfə belə yatır. Yeddi günlük yuxu yatanda o qırx saçı ilə çarmıxa çəkili olur. Onu açmaq sənə mümkün olmaz. Məgərinki ağ divin sərtövlədə qırx çarmıxlı bir atı var. Onun yanına quş quşluğu ilə düşə bilməz.
Sən gərək o atı minəsən, sonra qızı yerdən qaldırasan. Birinci dəfə qaldırdın qaldırmısan, qaldırmadın dizəcən daş olacaqsan, ikinci dəfə qaldırmasan qurşağa kimi, üçüncü dəfə qaldırmasan bütün daş olub qalacaqsan orda. Şirzad yetişdi məhəlli-məxsuda. Özün verdi sərtövləyə. Gördü bəli, ağ quşun dediyi kimi burada bir at var ki, elə bil əjdahadı. Özün cəmləşdirdi, bir qoşa təpik vurub atıldı, tərlan turaca qonan kimi qondu atın belinə. Özün atın belində rahatlayandan sonra, elə ki, dəhnə-yüyən əlində möhkəmlətdi, ondan sonra qılıncın çəkib bir-bir ipləri üstdən yuxarı kəsməyə başladı. At çarmıxdan azad olandan sonra istədi bir güc eləsin, gördü yox, üstündəki can o candan deyil. Şirzad onun başın döndərdi qızın yanına. Gəldi çatdı qızın bərabərinə. Gördü qız, nə qız. Doğrudan elə bil Muğan durnasdı. Əyildi, əlin saldı qızın belinin altından, bir dəfə güc verdi, heç bir şey çıxmadı. Baxdı ki, bəli, dizə qədər oldu daş. Bir də əlin saldı, yenə güc verdi, qız yerindən tərpəndi, amma qaldıra bilmədi. Qurşağa kimi oldu daş. Şirzad atın yüyənini bərk tutub dedi:
– Vallah, bu dəfə ya səni qaldıracağam, ya atın belin sındıracağam.
Əlin yenə də saldı qızın belinə. Bir “ya mədəd” deyib qızı dik qaldırdı. Baxdı ki, daşdan silkindi. Birbaş atı vurdu. Daldan dala baxmayıb atı çapdı. Bir qədər keçəndən sonra səs-səmir kəsildi. Şirzad atı möhkəm vururdu, bir də yenə ağ quş zahir oldu.
– Şirzad, mənə qulaq as! Bu qızın yuxudan oyanmağına bir saat qalıb.
Bu yuxudan duranda elə qışqıracaq ki, bütün dağ, daş zəlzələyə gələcək. Sənin qulaqların o səsə tab gətirməyib partlar. Atdan düş, bu saat bir arşın eni, üç arşın dərini bir xəndək qaz, gir içinə gizlən! Bax sənə deyirəm, o vaxta qədər çıxmazsan ki, o anasının südünə and içməyə. Şirzad atdan düşdü. Ağ quşun dediyi kimi bir xəndək qazıb girdi içinə. Doğrudan da yarım saatdan sonra qız elə qışqırdı ki, üç arşın dərinlikdə Şirzadın tükləri dik-dik durdu.
Şirzad öz-özünə dedi:
– Əcəb almalı zənəndi. Hər yuxudan duranda belə qışqırsa, şəhərdə qulaqlı adam qalmaz.
Qız bir o yana baxdı, bir bu yana baxdı, özündən başqa heç kəsi görmədi. Orasın da deyim ki, Şirzad onu möhkəm-möhkəm bir ağaca sərimişdi.
Qız başladı yalvarmağa ki:
– Kimsən, hər nəyə deyirsən and içim, çıx məni aç, mən tay oldum sənin.
Şirzad o vaxta qədər çıxmadı ki, qız anasının südünə and içdi. Şirzad çıxdı, qızı açdı, aldı yəhər qaşına, düşdü yola. Az getmişdilər, çox getmişdilər, bir külək qopdu, bir səm əsdi, bir səm əsdi ki, dedi atdan düşüb bir yerdə daldalanmasaz, əhdinizi kəsəcəyəm. Şirzad gördü daha əlac yoxdu. Gördü bir qalaça var, atı vurdu qala çanın pələtinə tərəf ki, atdan düşə. Ağ quş caynağında bir qırmanc, alıcı quş kimi şığıdı Şirzadın üstünə. Hər tərəfdən düşmək istədisə qoymadı. At qaçır, ağ quş vurur, at qaçır, ağ quş vurur. Yazıq Şirzad belə bir halda bəlkə yalan olmasın iki saat bu küləkdə, qiyamətdə at çapdı. Bir saatdan sonra külək kəsildi, ağ quş da qalxdı göyə. Elə bir az getmişdilər bir də gördülər bir gözəl at, belində bir qızıl yəhər otlayır. At elədi ki, elədi ki, elə bil belinin üstü bir yumurtadı.
– Şirzad, bu atı tuta bilsəydik mən minərdim, həm sən rahat olardın, həm də mən.
Elə bu sözdəydi at kişnəyib başladı bunlara yaxınlaşmağa. At lap yaxınlaşanda Şirzad əlin uzatdı ki, onu tuta, ağ quş ildırım kimi şığıyıb Şirzadın əlinin üstündən vurdu, atı da vurub qaçırtdı. Şirzad ağ quşun bu hərəkətlərindən çox pərt oldusa da ancaq bağırsağın dişinə tutub bir söz demədi. Bu minvalla gəldilər. Bəli, birinci divlərin qalaçası göründü, ağ quş dedi:
– Dayan, Şirzad, mən görürəm ki, sən bu qızı istəyirsən, bu qız da səni. Bunu aparıb divlərə vermək kişilikdən deyil.
Nə elədi, nə eləmədi, düşdü həmin qızın surətinə, dedi:
– Qız qoy burda gözləsin, apar məni divlərə təhvil ver.
Şirzad qızı çöldə qoydu, ağ quşu qız əvəzinə aparıb divlərə təhvil verib, bir səbət üzüm aldı. Qayıtdı qızı da götürüb yola düzəldi. Gəlib çatdılar üzüm istəyən divlərin vilayətinə. Elə qalaçaya çatmışdılar ki, ağ quş özün yetirdi.
– Dayan, Şirzad, məni apar üzüm əvəzinə təhvil ver!
– Hardasız? Di gəlin çıxın da!
Şirzad baxdı ki, bu ağ quşdu.
Bəli, əmisi əhvalatı bildi, bunları pişvaz elədilər. Əmisi şeylərə baxıb Şirzadın alnından öpüb dedi:
– Bala, sən gətirdin.
Qırx gün, qırx gecə toy eləyib qızı aldılar Şirzada. Gəlinlə bəy gərdəyə girən gecə Şirzad gəlinin yanına girəndə, ağ quş da onunla bərabər girdi. Şirzad nə qədər elədisə, ağ quş dedi:
– Olmaz ki, olmaz. Mən də bu gecə burda yatacağam.
Şirzad çox dedi, ağ quş az eşitdi. Üzünə salıb gecəni onlarda bir otaqda yatdı. Səhər tezdən Şirzad əmisinin yanına gedib ağ quşun gecəki işini ona dedi, özü də xahiş elədi ki, ağ quşu məmləkətdən çıxarsın. Əmisi bilirdi ki, ağ quş ona çox kömək eləyib. Nə qədər dəlil-dəlayil elədi, olmadı ki, olmadı. Axırda ağ quşu çağırtdırıb əhvalatı ona bildirdi.
Ağ quş dedi:
– Ondan soruşun görək, mən ona nə pislik eləmişəm?
Şirzad qaşqabaqlı dedi:
– Məni çovğunda, qiyamətdə qoymadı atdan düşüb, özümü qoruyam, qızıl yəhərli atı qoymadı tutam, bu gecə də ki, belə.
Ağ quş bir ah çəkib dedi:
– Çovğunda ondan ötrü qoymadım sən düşəsən ki, o çovğun qızın atasıydı. Sən ki, nə qədər o atın üstündəydin, o sənə bata bilmirdi. İstəyirdi səni atdan yerə salıb öldürsün. Belədi, ya belə deyil, qız? – deyib üzün tutdu qıza.
Qız dedi:
– Bəli, belədi.
– O qızıl yəhərli atı qoymadım tutasan, ona görə ki, o, qızın əmisi idi. Sənin əlin ona dəycək o səni çəkib atdan vuracaqdı yerə. Belədi, ya belə deyil, qız?
Qız dedi:
– Bəli, belədi.
– Bu gecə sənin yanında ona görə yatdım ki, qızın qardaşı qara ilan olub gəlmişdi səni həlak eləsin. Gecə sən yuxuda ikən mən onu öldürmüşəm, bu da cəmdəyi. Belədi, ya belə deyil, qız?
Qız dedi:
– Bəli, düzdü.
Sonra ağ quş bir ah çəkib dedi:
– Mənim alnımda yazılmışdı ki, mən gərək bir adama kömək eləyəm. Əgər o adam mərd çıxsa, ona gedəm, əgər nankor çıxsa öləm.
İndi mənim vaxtım tamamdı, mən ölürəm. Bunu deyib ağ quş daş oldu. Hamı ağladı. Amma ki, ağlamaqdan nə çıxacaq?.. Şirzadın namərdliyi onu daşa döndərdi."
"Bir gün altı dul arvad bir yerdə toplaşdılar. Bunların biri təklif edir ki, gəlin hər birimiz öz başına gələni söyləsin.
Arvadlar bu təklifə razı oldular. Əvvəlinci arvad başlayır:
– Bir gün ərim xeyli qoyun quyruğu almışdı. Mən də biləgimi çirməyib bunu əritdim. Yağını küpələrə doldurdum, cızdağını beş-altı gün yedik. Baxdım gördüm ki, bu cızdax qurtarası deyildir. Götürüb bundan bir yastıq tikdim. Bir gün ərim həmən yasdığı başının altına qoyub yatmışdı. Bir vəqt gördüm ki, kişinin başının ortasında bir qurd var. Kişini yuxudan oyatmaq istəmədim. Tez gedib bir ağac gətirdim ki, qurdu öldürəm. Ağacı vuranda qurd öldüsə də, kişinin başı yarıldı.
Kişi qorxmuş yuxudan qalxıb əhvalatı biləndən sora məni bərk döydü, özümü də boşadı.
– Ay bacım, sənin namhala bir təqsirin varmış, amma mənim ərim məni lap təqsirsiz boşadı. Bir gün kişi evə bir araba qənd gətirmişdi.
Qonşu arvadlar həmişə mana diyərlərdi ki, istəyirsən ki, kişinin xoşuna gələsən, özünü kişiyə şirin göstərməyə çalış. Buna görə mən də qalxıb qəndləri parçalayıb həvizə, quyuya, müxtəsər nə qədər su qabı varıdısə tökdüm. Axşam kişi gəldi aftafanı gətirib dəstəmaz alıb məndən soruşdu:
– Arvad, bu nətər sudu ki, şirə kimi əlimə, üzümə yapışır.
Mən heç cavab vermədim. Sora kişi satılı götürüb gedib quyudan su çəkdi və bir qab sudan içəndə gördü ki, su şirin dadır. Məndən xəbər aldı:
Cavab verdim:
– Ay kişi, Allahdan gizlin deyil, bəndədən nə gizlin. Sənə şirin görükməkdən ötəri gətirdigin qəndi suya tökdüm.
Bunu eşidəndə kişi qabaqca məni bərk döydü, sora da boşadı.
Üçüncü arvad deyir:
– Mənim heç təqsirim olmamışdı. Bir gün ərim evə bir tay xına gətirmişdi. Kişi çoxdan söyləyirdi ki, evi suvadıb rənglədəcəyəm.
Əmma rənglətməyirdi. Bir gün qollarımı çırmıyıb xınanın hamısını isladıb evi suvadım. Axşam kişi evə gələndə qabağına yüyürüb muştuluq istəyib dedim:
– Çoxdan bəri evi suvadacağam deyib, suvadmayırdın, imdi özüm çox gözəl suvamışam.
Kişi soruşdu:
– Nə ilə suvadın?
Dedim:
– Elə deyirdin ki, behiştin suvaxı xınadandır. Mən də evi xına ilə suvadım.
Bunu eşidən kimi, kişi məni bərk döydü və sora boşadı. İndi baxın görün heç təqsirim varmı?
Dördüncü başladı:
– Ay bacılar! Sizin az-çox təqsiriniz olmuş. Amma məni ərim təqsirsiz boşadı. Kişi həmişə mana deyirdi:
– Sənə bir kəndir alacağam, qulluğunu eləsin, amma almayırdı. Bir gün kişi evə çoxlu qızıl gətirmişdi. Baxdım gördüm ki, bir kişi küçədə deyir, ay kəndir alan! Tez küçəyə yüyürüb qızılları verib kişinin kəndirinin hamısını aldım və gətirib evlərə, mütbəxə, darvazaya bağladım.
Axşam kişi evə gəlib darvazanı gəzəndə gedib açmadım ki, kəndir özü açar, kişi nə qədər döydüsə kəndir qapını açmadı. Fikir etdim ki, yəqin otarır, axırda, özüm gedib açdım. Kişi dedi:
– Arvad niyə gec gəldin, nə iş görürdün ki, gəlib qapını açmadın?
Dedim:
– Arvad, kəndir nədir?
Dedim:
– Sən mana həmişə diməyirdin ki, kəniz alacağam. Mən də evdəki qızılları verib çoxlu kəndir aldım. Bunu eşidən kimi kişi qabaqca məni bərk dögdü, sora boşadı.
– Ərim bəzzaz idi, evə çoxlu çit gətirmişdi. Baxıb gördüm ki, çitləri toz basmış. Bir gün qollarımı çırmayıb çitlərin hamısını yuyub sərdim. Axşam kişi evə gələndə, qabağına yüyürüb dedim:
– Əlmuzdumu ver.
Dedi:
– Nə əlmuzdu?
Dedim:
– Çitləri toz-torpaq basmışdı, hamısını yuyub sərdim. Kişi baxıb gördü ki, çitlərin hamısı solub xarab olub. Məni bərk döyüb boşadı.
Altıncı arvad:
– Bacılarım mənim heç təqsirim olmamış. Heç əlacımız yox, varyox bir keçimiz var idi. Bir gün gördüm qonşumuzda toy olur. Hamı qızlarını bəzəyib toya göndərir. Doğrusu ki, ürəyim xarab oldu. Gəlib keçiyə öz paltarımı geydirib qızıllarımı taxıb toy olan evə göndərdim.
Əmma keçi əlimdən qurtaran kimi düz başaşağı qaçdı. Axşam kişi gəlib keçini soruşanda, əhvalatı söylədim. Kişinin acığı tutub məni bərk döydü və sora da boşadı.
"Gülnahar mahalında Şəftən adlı orta sinli bir kişinin Gülxar adlı bir arvadı var idi. Şəftənin peşəsi naxırçılıq, Gülxarın peşəsi evdarlıq idi. Bu ər-arvad çox zəlil bir halda ömür sürürdülər. Hal belə ikən Gülxar barihəmlin yerə qoydu. Bunun bir misilsiz gözəl oğlu oldu. Oğlanın adını Xanoğlan qoydular. Xanoğlan böyüyüb tainki on səkkiz yaşına yetişdi. Günlərin bir günündə Xanoğlan Gülnahar şəhərinə gəzməyə çıxmışdı. Şəhərdə gəzərkən güzarı Gülnahar şəhərinin şahı olan Qəni şahın qəsrinə düşdü, nə gördü? Qəsirdə Qəni şahın qızı Püstə xanım özünə yeddi qələm ilə zinət verib, qızıl sandal üstündə qərar tutubdur.
Xanoğlan bir belə mah-camalı görcək, bir könüldən min könülə aşıqıgiriftar oldu. Xanoğlan oradan evlərinə gəlib əhvalatı ata-anasına nəql elədi. Sora, atasından təmənna etdi ki, Qəni şahın qızı Püstəxanımı ona alsın.
Şəftən dedi:
– Ay bala, biz bir naxırçı babayıq, xalxın mal-qarasını otarıb, bir qarnı ac, bir qarnı tox dolanırıq. Amma o bir dövlətli şahdır, sana qızını verməz.
Xanoğlan ərz elədi ki, mehriban ata, sən get elçi daşının üstündə otur, onlar nə mətləbə gəldiyini xəbər aldıqda əhvalatı söylərsən.
Görək nə cavab verirlər. Biz də ona görə iş görək. Ata-anası hər ikisi ona nəsiyyət verdilər, razı olmadı. Axırda biçarə Şəftən canına doyub şahın qızına elçi getməgə razı oldu. Odur ki, gedib elçi daşının üstündə oturdu. Qəni şah elçi daşının üstündə Şəftəni gördükdə, hüzuruna gətirdib nə istədiyini soruşdu. Biçarə Şəftən qorxa-qorxa əhvalatı şaha söylədi. Şah xəbər aldı:
– Ay kişi, oğlun nə peşə sahibidir?
Şəftən ərz etdi ki, şah sağ olsun, heç bir peşə sahibi degildir.
Şah Şəftəndən bu sözü eşidib buyurdu:
– Onda mən qızımı sənin o peşəsiz oğluna verə bilmərəm.
Atası oğlunun bu ağıllı sözünə çox şad olub, Xanoğlan ilə birgə Bəndər şəhərinə yola düşdü.
Bunlar o qədər getdilər ki, axırda yorulub yolun kənarında olan bir çeşmənin başında belə zəlil ömür sürməklərindən, yorulmaqlarından ax-vay çəkib oturdular. Bu ata-oğul sərçəşmənin üstündə oturmaqda olsunlar, gəl sana Axvaydan xəbər verim.
Axvay cadugarlığı son dərəcə gözəl bilən bir sehirbaz idi ki, dünyada ikinci bir tayı yox idi. O cürbəcür sifətlərə girməgə mahir bir cadugər idi. O həmən sərçeşmənin yanında zirzəmidə özünə ev bina edib var-yox Süsən adlı qızı ilə o məkanda sakin idi. Həmən vəqt gah insan sifətində, gah da heyvan sifətində sehirbazlıq ilə xəlqin gözünü bağlayıb aldığı pullar ilə ömür keçirərdi. Axvay bəzən də bir peşəkar sifətində xəlqin içərisinə girib hiylə yolu ilə mahalın adamlarından girinə keçəni o zirzəmiyə aparıb, o adam sehirbazlığı ögrənənə qədər işlədərdi. Oylə ki, sehirbazlığı ögrəndi, dərhal öldürərdi.
Qəzadan Şəftən ilə Xanoğlan axvay çəkib həmən sərçeşmənin başında oturanda bunların Axvay sədası onun qulağına çatıb onların yanına gəldi. Dedi:
– Məni nə üçün çağırırdınız?
Bunlar and içdilər ki, biz səni çağırmamışıq.
Axvay dedi:
– Bəs nə üçün axvay dediniz? Mənim adım Axvaydır.
Şəftən ərz elədi ki, ay canım bizim elin qaydəsidir, hansı vaqt işi düz gəlməyəndə, ya yorulanda axvay çəkərlər.
O sehirbaz buyurdu, yaxşı, bəs söyləyin görüm, haradan gəlib, haraya gedirsiniz?
Şəftən əhvalatı tamamən ona söylədi. Axvay işdən xəbərdar olub buyurdu:
– Ay kişi, qorxmayın, işiniz yaxşı rast gəldi. Mən hər cürə peşə bilirəm. Özüm də çox şəyird saxlayıb ustad edib buraxmışam. Hərgah könlün istəsə, oğlunu mana ver, yaxşı peşə sahibi edim.
Bunun bu sözünə ata-oğul razı oldu. Axvay buyurdu ki, indi sən get, oğlun qalsın. Tainki üç ilə bunu yaxşı peşə sahibi edim. Sora gəl bu sərçeşmənin üstündə Axvay deyif çağır. Onda mən yanında hazır olacağam.
Səftən göz üstə deyib oğlu ilə, Axvay ilə görüşüb evlərinə qayıtdı.
Bu yandan Axvay öz-özünə dedi:
Süsən gördü atası özüynən bərabər bir oğlan gətirir. O oğlanın gözəllikdə misli yoxdu. Qızın o cavana heyifi gəlib dedi:
– Gərək nə töhr olsa, bu oğlanı atamın cəngindən xilas edəm.
Axvay Xanoğlanı evinə gətirdikdən sora o gündən şagirdlik işi ilə məşğul etdi. O gündən başlayıb Xanoğlan sehirbazlıq örgənirdi. Bir gün Axvay şəhərə çıxmışdı. Zirzəmidə Süsən ilə Xanoğlan qalmış idi.
Süsən Xanoğlanı yalqız görüb yanına gəldi, onun belə avara olmasının sirrini ondan soruşdu. Xanoğlan o xoş sifət Süsənə bütün başına gələn qəza-qədəri nəql etdi. Süsənin o muraz üstündə olan cavana rəhmi gəlib, atası Axvayın bütün sirlərini ona açdı. Xanoğlan son dərəcədə heyrətlənib dedi:
– Süsən, heç bir belə biinsaf, zalım adam olarmı?
Süsən dedi:
– Heç heyrətdə qalma! Əgər söylədiyim sözlərə inanmayırsansa, gəl göstərim!
Xanoğlan göstərməgə razı olduğundan Süsən onnan atasının adamları qırıb doldurduğu dama getdi. Xanoğlan nə gördü? Bu dam başdan-başa meyit ilə doludur. Əhvalı belə görcək yüzünü Süsənə dutub ərz etdi:
– Ey rəhmikar! Bə mən nə tər edim ki, həm bu insan cəlladının əlindən salamat qurtarım, həm də sehirbazlığı örgənim?
– Ay cavan, hər nə təhər olsa, bu zalım səni həlak edəcək, bircə bu hiylə ilə sehirbazlığı ögrənib bunun əlindən salamat qurtarasan. O nə qədər səndən xəbər alsa ki, oğlum, sehirbazlığı örgəndinmi, sən cavab ver ki, usta mehriban, xeyr. Bəlkə bu minval ilə üç ilin müddətində sehirbazlığı örgənib, atan gələndə gedəsən.
Xanoğlan Süsənin bu tədbirinə “afərin” deyib, sehirbazlıq işinə məşğul oldu. O yandan Axvay şəhərdən gəlib buyurdu:
– Oğul, bir neçə gün bundan qabaq sana dediyimdən və indiyə qədər nə eləmisən. İndi di görüm, göstərdiyim işi qurtardınmı? İndiyə tək sehirbazlıqdan nə örgənmisən?
Xanoğlan Süsənin çəkdiyi tədbir nəticəsində ərz elədi:
– Usta mehriban, göstərdiyin işi qurtarmışam, amma sehirbazlıqdan bir şey bilməyirəm.
Axvay zahirən məyus, batilən xoşhal olub oğlanı işlədirdi. Üç il tamam olana qədər Xanoğlan sehirbazlığı örgəndi. Ancaq Axvay xəbər alanda, “bir şey örgənməmişəm” deyirdi.
Üç il tamam olduğundan Xanoğlanın atası Şəftən gəlib həmən sərçəşmənin üzərində Axvay deyib səsləndi. Bunun sədası Axvayın qulağına yetişcək, Xanoğlan ilə onun yanına gəldi. Onun ilə görüşdikdən sora buyurdu:
– Ay kişi, sənin bu oğlun nə yaman korazehin imiş. Bu üç ildə həm mənim zəhmətimi itirdi, həm də sənin yanında məni xəcalət elədi.
Özü üçün də bir yurd-yuva yapa bilmədi.
Şəftən ərz elədi ki:
– Ay usta, tanrı səndən razı olsun. Hər adamın zehni bir olmaz, nə etməli, örgənməyib, özünə etdi. Eylə onun sağ-salamat əlimə gəlməsi böyük bir işdir. Necə mən naxırçılıq edib bir qarnı ac, bir qarnı tox dolanıram, bu da elə dolanar.
Xanoğlan dedi:
– Ey mehribanlarım, hələ şad olmanız qabaqdadır. İmdi, atacan, mən hər nə desəm, əməl et. Çox keçməz, mal-dövlətimiz həddən ziyada olar.
Xanoğlan dedi:
– Mehriban ata, mən sehir oxuyub, bir yaxşı öküz olacam. Aparıb bazarda satarsan, amma başımın ipini verməzsən. Axşam olcaq, yenə də evimizə gələcəm.
Şəftən “göz üstə” dedi.
Xanoğlan sehirbazlıq ilə bir yaxşı öküz oldu. Atası ipindən tutub bazara apardı. Bazarda ən bahalı öküzün qiymətinə satdı. Ancaq başından ipi açmaq istədikdə, alan şəxs razı olmadı. Şəftən min belə öküz də olsa, ipi vermiyəcəyini söylədi. Nəhayət, ipi açıb evə gəldi. O yandan öküz alan adam evinə aparıb xal-xala saldı. Xanoğlan o qədər gözlədi ki, kişi evə getdi. Bu zaman sehir oxuyub, insan sifətinə düşdü.
Oradan da evlərinə gəldi.
Xanoğlanın belə sehirbazlığına ata-anası heyran qalıb dedilər:
– Ey nuri didəmiz, hərgah səni biz əmələ gətirməsəydik, onda sənə bəni-insan demək olmazdı.
Xanoğlan şad olub, sabah yenə bir qiymətdar heyvan surəti ilə satılacağını ata-anasına vəd etdi. Bu surət ilə Xanoğlan hər gün başqa bir heyvan donuna girərək baha qiymətlərə satılırdı.
Nəhayət, bu minval ilə onlar son dərəcə böyük dövlətə malik oldular. Bu mal-dövlət ilə doqquz mərtəbə saray qurdurdular. Ona görə də Xanoğlanın atası naxırçılıqdan əl çəkib, taciryana libas geydi.
Ağsaqqal, qarasaqqal mərəkəsində əgləşirdi.
Genə bir gün adəti üzrə Xanoğlan sehir oxuyup bir dəvə oldu.
Dedi:
– Ata, sayıq ol ki, osarımı məni alan adama verməyəsən.
Şəftən “göz üstə” deyib dəvənin osarından tutaraq bazara apardı.
Qəzadan, o günü Axvay da bir çodar surəti ilə bazara çıxmışdı. Nə gördü, həmən Şəftən kişi dəvə satır. Yanına gəlib diqqət ilə baxdıqda sehirbaz olduqdan gördü ki, öz sehiridi. Xanoğlan dəvə sifətinə girmişdir. O dəvəni Şəftən özü dediyi qiymətə alıb ovsarından tutaraq getmək istədigdə, Şəftən dedi:
– Ay kişi, dəli olmamısan ki, satılan heyvanın başından ip açmazlar.
Çünkü onda o heyvandan xeyr görmək olmaz.
– Bizim elin qaidəsi belədir ki, onlar mal satanda heyvanın başında ip verməzlər.
Axvay osarı kişidən almağ üçün bağırıb bütün bazar əhlini oraya tökdü.
Dedi:
– Ay həzarat, bu hansı məzhəbdə görünmüşdü ki, dəvənin başından osar açıla. Nə qədər istəyir osara da pul verim. Ancaq açmasın.
Bazar əhli dedi ki, biz də görməmişik. Şəftən həm bazar əhlinin sözünə inanıb, həm də o haramzadanın çox pul verməsinə aldanıb dəvəni osarlı verib evinə getdi.
Axvay dəvənin osarından tutub zirzəmiyə gətirdi. Süsən uzaqdan Xanoğlan olduğunu tanıyıb zirzəmidə olan kəsərtiləri tamam gizlətdi.
Bu yandan Axvay dəvənin osarını Süsənə verib onu öldürmək üçün kəsərti gətirməgə getdi. Süsən firsəti qənimət bilib dəvənin osarını buraxdı. Bu zaman Xanoğlan sehir oxuyub bir dövlət quşu sifətinə düşdü. Oradan uçub Qəni şahın başına qondu. Bu yandan Axvay çox gəzdigdən sora kəsərti gətirib gələndə nə gördü, dəvə yoxdur. Axvay qəzəblənib Süsəndən dəvənin necə olduğunu soruşduqda, Süsən dəvənin bir dövlət quşu sifətinə düşüb Qəni padşahın barigahına tərəf uçduğunu söylədi. O sehirbaz Süsəndən bu sözü eşitcək, sehir oxuyub bir dərviş donuna girib Qəni padşahın sarayının yanında çadır qurub oturdu.
Qəni şah dərvişi hüzuruna gətirtdi. Dedi:
– Ağa dərviş, nə mətləbin varsa, söylə, rəva edim.
O nəbakar ərz etdi:
– Şah sağ olsun. O başına qonan dövlət quşunu mana versəniz, bütün mətləbimi rəva etmiş olarsınız.
– Ağa dərviş, bu quş dövlət gətirən quşdur, ona görə dövlət sahiblərindən başqa kimsəyə verilməz.
Axvay əl çəkməyib ərz etdi ki, ey Gülnaharın şahı, bil, agah ol, hərgah bu quşu mana verməsən, burada hər gün sana o qədər qarğış edəcəyəm ki, tainki, taxtı-tacın tarı-mar ola. Şah dərvişin qarğışından qorxub, nəhayət, quşu tacından götürüb ona verməg istədigdə, quş bir qab darı olub yerə töküldü. Dərviş bir çiçəyi toyuq olub o darını dənləməgə başladı. Toyuq darının hamısını dənləyib qurtardı, yalınız bir dənəsi şahın taxtının altına sıçradığından, toyuğun gözü görmədi. O darı bir tülkü olub, toyuğun həm cücələrini, həm də özünü boğub öldürdü. Bundan sora insan sifətinə düşdü.
Şah bu vəqəəyə təəccüb edib buyurdu:
– Oğlan, söylə görüm, bu vəqeənin səbəbi nədir?
Xanoğlan dedi:
– Şah sağ olsun, buyurun şəhər əhli səgirən-kəbirən təmamən buraya cəm olsunlar, sora vəqeənin səbəbini söyləyim.
Qəni şah vəzirə-vəkilə, əyan-əşrəfə, sərbazlara fərman verib bütün Gülnahar şəhərinin əhalisini oraya topladılar. Şahın fərmanı mövcibincə camahat ilə Xanoğlanın ata-anası da şahın barigahına gəldilər.
Bu zaman Xanoğlan Axvayın özünün başına gələn qəza-qədəri axıratək Gülnahar əhlinə, Qəni şaha nağıl etdi. Şah, Gülnahar əhli Xanoğlanın bir belə şücaətinə “afərin” dedilər.
Qəni şah buyurdu:
– Bala, indi ki sən bir çox zəhmət, məşəqqətdən sora bir belə sənət sahibi oldun, gözümün ağı-qarası olan qızım Püstə xanımı sənə verirəm.
Xanoğlan ondan bu sözü eşidib əl-ayağından öpüb dedi:
Şah dedi:
– Hər nə təmənnam var söylə! Can-baş ilə rəva edərəm.
Xanoğlan Ayvayın qızı Süsənin ona etdiyi yaxşılığı, onun zirzəmidə kimsiz-kimsənəsiz qaldığını şaha nəql etdi.
Şah buyurdu ki, oğlum bir qədər sərbaz götürüb Süsənin məkanına get, onu şəhərə gətir. Hərgah oğlum Rəhman Süsəni bəyənsə, Süsən də oğlumu bəyənsə, Rəhmana alaram.
Xan oğlan razı olub, bir qədər sərbaz ilə Süsənin məkanına getdi.
Süsəni Qəni şahın hüzuruna gətirdi. Şah Süsəni gördükdə başa düşdü ki, doğrudan da şahzadalara layıq bir qızdır. Şah Püstə xanımı hüzura gətirdib, Süsəni zər-ziba ilə bəzəyib qırx incə qız ilə seyran bağına çıxmağını söylədi.
Püstəxanım şahın fərmanına görə, Süsəni həmən minval ilə bəzəyib qırx incə qız ilə seyran bağına seyrə çıxdı.
Bunlar seyran bağında seyir etməkdə olsunlar, gəl sana şahzadə Rəhmandan xəbər verim. Şahzadə Rəhman qırx gün idi ki, vəzirinvəkilin oğlu ilə başında qırx atlı Lalə dağına ava çıxmışdı. O cavan lazımı qədər av edib, şadi-xürrəm Gülnahar şəhərinə qayıdarkən şəhərin civarında bir qədər yorğunluqlarını almaq üçün seyran bağına düşdülər.
Əhli süvarlar atlara baxmağa məşğul ikən, şahzadə Rəhman bağın digər tərəfində olan çarhovuzda əl-üzünü yumağa getdi. Qəzadan, Süsən də qızlardan ayrılıb həmən çarhovuzda əl-üzünü yuyurdu. Bu əsnadə Şahzadə Rəhman çarhovuzun başına yetişdi. Nə gördü hovuzun başında; bir ceyran misal qız əl-üzünü yuyur. Dünyada misli manəndi yoxdur. Qaşları kaman kimi, kiprikləri ox kimi, gözləri qan piyaləsi kimi, sifəti on dörd gecəlik ay kimi, burnu Hind fındığı kimi, dişləri mirvari kimi, dodaqları şeh düşmüş qızılgül yarpağı kimi, zənəxdanda həbəşi xallar mixək danəsi kimi, sinə Səmərqənd kağızı kimi, qollar qarğı kimi. Xülasə, qəddi-qaməti insan üzü görməmiş meşələrdə bitən sərv ağacı kimi. On dörd hörük siyah zilfi dal gərdənini bürümüş, insan görəndə valeh olur.
Belə bir vəsfəgəlməz gözəli görən şahzadə Rəhman bir könüldən min könülə aşiqi-giriftarı oldu. O yandan Süsən əl-üzünü yumaqdan fariq olub başını yuxarı qaldıranda nə gördü, bir cavan nörəsidə çarhovuzun kənarında eşq şərabını içmiş bir aşiq kimi məst olmuş bir halda məlul-məlul ona baxır. Bu iki dil pərvərlər eşq dəryası olan çarhovuzun başında bir-birlərinə baxdıqda ürəklərinə məhəbbət oxu sancıldı. Hər ikisi bir-birinə aşıq giriftar oldular. Şahzadə Rəhman bitab bir halda ərz etdi:
– Ey nazənin! Söylə görüm, sən hansı bağın gülü, hansı baxçanın bülbülüsən?
Süsən şahzadəyə cavab olaraq dedi:
– Ey cavan, dərdsiz aşıq ağlamaz. Əlbət bir dərdi var ağlayır. İmdi sən öz əhvalını mana söylərsən, mən də hansı bağın gülü, hansı baxçanın bülbülü olduğumu sana söylərəm.
Şahzadə süvarıların içinə, Süsən isə qızların içərisinə getdi. Şahzadə süvarıların yanına yetən kimi onlar ilə bahəm şəhərə varid oldu.
Bu yandan Püstə xanımla Süsən qırx incə qız ilə atasının barigahına getdi.
Şahzadə Rəhman Süsənə aşıq olduğunu atasına bildirdi. Şah Süsənin yanına xacə göndərib Rəhmana getməsini soruşdu. Süsən də Rəhmana aşıq olmasını söylədi. Bu əsnədə Şəftən şahın yanına gəlib gəlinini aparmağa izn istədi. Şah isə can-baş ilə izn verdi. Hökm verib bütün Gülnahar şəhərini əlvan çiçəklər ilə bəzətdirdi. O yandan Şəftən şahın izin xəbərini oğluna yetirəcək Xanoğlan başında bir qoç cavan ilə şahın barigahına getdi. Şahın hökmü mövcibincə bütün Gülnahar əhli şahın məclisinə gəldilər. Ziyafətdə yeyib-içdikdən sora Püstəxanımın əlini Xanoğlanın əlinə, Süsənin əlini şahzadə Rəhmanın əlinə tapşırıb dağıldılar.
Xanoğlan Püstə ilə, şahzadə Rəhman Süsən ilə, eşi-işrətə məşğul olub var-dövlət içərisində ağ günlər ilə ömür sürməgə başladılar."
"Günlərin bir günündə əyyami sabiqdə bir danə Məhəmməd var idi. Günlərin bir günündə Məhəmməd çöldə yer şumlayırdı. Məhəmməd qan-tər içində evə döndü və anasına dedi:
– Ana! Doğrusun di. Mənim atam nə sənət sahibi idi?
Anası dedi:
– Oğul, vallah, atan avçı idi. Hər gün ava çığanda yorğun gəlib üzü üstə düşüb, torba barıt çeşmədən savayı heç bir iş görmürdü.
Məhəmməd deyir:
– Atamnan qalma şeyləri getir görüm.
Məhəmmədin anası köhnə bir sandıq açdı, onın içinnən bir tüfəng, bir torba barıt çıxartdı. Oğluna uzatdı. Məhəmməd gün çıxmamışdan tüfəngi götürüb yola düşdü.
Məhəmməd az gedib çox girləndi, bir mənzil başına düşdü. Gecəni orada eliyib səhər yola çıxdı. Ərzuman dağların aşdı, bir də nə gördü, qabağına bir ceyran çıxdı. Məhəmməd bir xeylaq ceyrana baxdı dedi:
– Mən bu ceyranı diri dutacağam.
Atın çapdı, ceyran toz elədi, bir qalaçadan içəri girdi. Məhəmməd də bunun ardınca.
Birdən Məhəmmədi gördü, dedi:
– Ey oğlan, sən hara, bura hara? Ağ div gəlib səni bu saat ətin aşıxcaq, qanıvı qaşıxcan eliyər.
Məhəmmədin gözi qıza düşdü, dedi:
– Axtardığımı tapdım! Mən sənin üçün gəlmişəm.
Qız dedi:
– Sən ta ağ divi öldürməsəm, məni apara bilmiyəcəksən.
Məhəmməd dedi:
– Sən mənə de divin canı haradadır?
Qız əliylə göstərdi:
– Bax orada, şişə içindədir.
Məhəmməd şişəni əlinə alıb devin canın yerə vırdı. Bu vaxt ağ div bir nərə çəkib göydən yerə düşdi. Məhəmməd ceyranı, qızı, xeyli ləlcəvahirət götürüb evlərinə gəldi.
Anası oğlunu qucaqladı. Məhəmməd dedi:
– Bax, ana, qızı sənə tapşırıram.
Qız Məhəmmədə dedi:
– Bu ceyranı apar padişaha hədiyyə.
Məhəmməd ceyranı padişah üçün apardı. Padişah ceyranı görüb vəziri çağırdı.
– Vəzir, apar bu oğlana min tümən xəzinədən ənam ver.
Vəzirin gözləri kəlləsinə çıxdı, min tümən Məhəmmədə verib dedi:
– Oğlan, bu min tümənnən bizə bir şey ver.
Məhəmməd dedi:
– Heç qara quruş da desən olmaz.
Məhəmməd pulları yığıb, qızın yanına gəldi. Qız sual etdi:
– Min tümən.
– Nə səfih padişahdır. Onın qiyməti min tüməndir?
Bir gün padişah vəzirə dedi:
– Vəzir, mən padişah, sən vəzir, o imarət, bu da ceyran.
Vəzir Məhəmmədi tora salmaq istəyirdi.
Padişah dedi:
– Kişi açıq danış. Nə, əmma? Vəzir, bu ceyranın, bu bağın qızıl gümüş ördəgi də olmalıdır. Kim onu gətirə bilər?
– Qibleyi-aləm sağ olsun, ceyranı gətirən, ördəgini də gətirər.
Padişah əmr verdi ki, bu saat avcını bura gətirsinlər. Adam yolladılar, Məhəmmədi tapdılar. Məhəmməd gəldi, baş əydi. Padişah dedi:
– Ey oğlan, get bu saat haradan olursa olsun, bu ceyranın qızılgümüş ördəgini də tapmalısan. Yoxsa, başuvı daldan vurduraram.
Məhəmməd evə döndü. Qız xəbər aldı:
– Məhəmməd, nə var?
Məhəmməd dedi:
– Zalım oğlu vəzir, yıxıb evimi.
Qız dedi:
– Nə olıb?
Məhəmməd dedi:
– Padişah qızıl-gümüş ördəgləri istiyir.
Qız dedi:
– Heç fikir etmə. Sən get padişaha deginən ki, mən gedirəm, əmma sənə vəzirin atdarından birin, vəzirin pulundan bir tuluq yağ, bir tuluq da bal versin.
– Qibleyi-aləm sağ olsun, mən gedirəm. Gərək mənə vəzirin bir yaxşı atından, bir də xüsusi vəzirin öz pulundan alınmış bir tuluq yağ, bir tuluq bal verəsən.
Padişah vəziri çağırtdırdı.
– Vəzir, durma, Səmənd atınla bir tuluq yağ, bir tuluq bal verginən avçıya.
Qız dedi:
– Hə gəldin?!
Məhəmməd dedi:
– Bəli, gəldim.
Qız dedi:
– Məhəmməd buradan gedərsən, düz bir gün yolun var. Bir günü vurarsan başa, sora qabağuva bir böyük dağ gələcək, dağı aşarsan. Bir xeylaq düzəngah gedəcəksən, sora qabağuva güllük gələcək. Həmən güllüklərdə atını bağlayıb bir az piyada gedərsən. Qabağıva bir çeşmə çıxacaq. O çeşmənin suyunu qurudarsan. həmən bal ilə yağı o çeşməyə tökərsən. Özin də bir tərəfə çəkilib gizlənərsən. Ordakılar onı su bilib gəlib çiməcəklər. Elə ki, gəldilər çimməgə, onların qanatları şirəyə batacaq. Onda sən onları tutarsan.
Məhəmməd ata minib yola düşdü. Qızın dedigi yerə çatdı, çeşmənin suyunu qurudub balı ora tökdü, özü bir tərəfdə daldalandı. Ördəklər çiməndə Məhəmməd tez ördəkləri tutdu. Atına minib geri qayıtdı.
Ördəkləri padişah üçün apardı. Padişah ördəkləri qəbul eliyib vəziri çağırdı. Vəzir gəldi. Padişah dedi:
– Vəzir, apar bu avçıya üç min tümən ver.
Vəzir pul gətirib Məhəmmədə verdi.
Vəzir dedi:
– Bizə bir şey ver.
– Bir qara quruş belə verməyəcəyəm.
Vəzir dedi:
– Yaxşı, gör sənə neyniyəcəyəm?
Məhəmməd evlərinə döndü. Qız Məhəmmədi qucaqladı:
– Məhəmməd, gəlibsən?
Məhəmməd dedi:
– Bəli, gəlmişəm.
Aradan bir neçə gün keçmişdi, padişah vəzirə dedi:
– Vəzir, bu bağ, bu ceyran, bu ördək, bu da mən.
– Əmma...
– Necə əmma?
Padişah dedi:
– Bunu kim gətirə bilər?
Vəzir:
– Əlbətdə, ördəgi, ceyranı gətirən oğlan.
Padişah əmr elədi:
– Bu saat oğlanı çağırın.
Məhəmmədi çağırdılar. Gedəndə qız Məhəmmədə dedi:
– Padişah sənə nə desə sən razı ol. Qorxma.
Padişah Məhəmmədə dedi:
– Oğlan, durma bu saat get Hindistan padişahının barigahında yaşayan dünya gözəli qızı gətir. Yoxsa, başuvu daldan vurduraram.
Məhəmməd evə gəldi, qız üçün danışdı. Qız dedi:
– Eh! O mənim bacımdır. Sən get bu saat padişaha de, vəzirin pulundan bir gəmi qayıtdırsın, bir taxtası qızıl, bir taxtası gümüş. Sora mən özüm gedib bacımı gətirərəm.
Məhəmməd padişahın yanına gedib dedi:
– Bu saat gərək bir gəmi qayıtdırasan, bir taxtası qızıl, bir taxtası gümüş, əmma vəzirin pulundan ola.
– Vəzir, gərək bu saat öz pulundan bir gəmi qayıtdırasan. Bir taxtası qızıl, bir taxtası gümüş olsun.
Vəzirin boğazının yolu qurudu. Üzünü avçıya tutub dedi:
– Yaxçı, gör sənə nə elərəm?
Məhəmməd dedi:
– Gəmi hazırdı.
Qız ilə Məhəmməd gəmiyə minib cəzirəyə çatdılar. Gəmini bir qıraqda saxladılar. Qız Məhəmmədə dedi:
– Biz gəmidən düşmiyəcəyıx. Əvvəlcə camahat bu gəminin tamaşasına gələr. Sora xəbər padişaha çatar. Mənim bacım padişaha diyəcəkdi qoy mən gedim gəminin tamaşasına.
Şəhər əhalisi gəminin tamaşasına gəldilər. Sabahısı gün padişah əmr elədi ki, bütün şəhər əhli evə girməlidir; Nuri Cahan xanım gəminin tamaşasına gedəcək. Nuri Cahan xanım gəmiyə gəldi. Qız Məhəmmədə dedi:
– Sən hazır ol.
Hər iki bacı gəmidə görüşdülər. Bütün pərilər gəmidən çıxdı. Nuri Cahanın başı bacısı ilə söhbətə qarışdı. Bir başa gəmi gözdən itdi. Nuri Cahan xanımı padişahın barigahinə apardılar. Padişah vəziri çağırtdı, dedi:
– Vəzir, bu qız kimə çatar.
Vəzir dedi:
– Əlbətdə, sizə çatar.
Padişah əmr etdi ki, vəzirin boynun vursunlar. Məhəmmədə də vəzirligi verdilər."
"Gülnahar mahalında Şəftən adlı orta sinli bir kişinin Gülxar adlı bir arvadı var idi. Şəftənin peşəsi naxırçılıq, Gülxarın peşəsi evdarlıq idi. Bu ər-arvad çox zəlil bir halda ömür sürürdülər. Hal belə ikən Gülxar barihəmlin yerə qoydu. Bunun bir misilsiz gözəl oğlu oldu. Oğlanın adını Xanoğlan qoydular. Xanoğlan böyüyüb tainki on səkkiz yaşına yetişdi. Günlərin bir günündə Xanoğlan Gülnahar şəhərinə gəzməyə çıxmışdı. Şəhərdə gəzərkən güzarı Gülnahar şəhərinin şahı olan Qəni şahın qəsrinə düşdü, nə gördü? Qəsirdə Qəni şahın qızı Püstə xanım özünə yeddi qələm ilə zinət verib, qızıl sandal üstündə qərar tutubdur.
Xanoğlan bir belə mah-camalı görcək, bir könüldən min könülə aşıqıgiriftar oldu. Xanoğlan oradan evlərinə gəlib əhvalatı ata-anasına nəql elədi. Sora, atasından təmənna etdi ki, Qəni şahın qızı Püstəxanımı ona alsın.
Şəftən dedi:
Görək nə cavab verirlər. Biz də ona görə iş görək. Ata-anası hər ikisi ona nəsiyyət verdilər, razı olmadı. Axırda biçarə Şəftən canına doyub şahın qızına elçi getməgə razı oldu. Odur ki, gedib elçi daşının üstündə oturdu. Qəni şah elçi daşının üstündə Şəftəni gördükdə, hüzuruna gətirdib nə istədiyini soruşdu. Biçarə Şəftən qorxa-qorxa əhvalatı şaha söylədi. Şah xəbər aldı:
– Ay kişi, oğlun nə peşə sahibidir?
Şəftən ərz etdi ki, şah sağ olsun, heç bir peşə sahibi degildir.
Şah Şəftəndən bu sözü eşidib buyurdu:
– Onda mən qızımı sənin o peşəsiz oğluna verə bilmərəm.
Atası oğlunun bu ağıllı sözünə çox şad olub, Xanoğlan ilə birgə Bəndər şəhərinə yola düşdü.
Bunlar o qədər getdilər ki, axırda yorulub yolun kənarında olan bir çeşmənin başında belə zəlil ömür sürməklərindən, yorulmaqlarından ax-vay çəkib oturdular. Bu ata-oğul sərçəşmənin üstündə oturmaqda olsunlar, gəl sana Axvaydan xəbər verim.
Qəzadan Şəftən ilə Xanoğlan axvay çəkib həmən sərçeşmənin başında oturanda bunların Axvay sədası onun qulağına çatıb onların yanına gəldi. Dedi:
– Məni nə üçün çağırırdınız?
Bunlar and içdilər ki, biz səni çağırmamışıq.
Axvay dedi:
– Bəs nə üçün axvay dediniz? Mənim adım Axvaydır.
Şəftən ərz elədi ki, ay canım bizim elin qaydəsidir, hansı vaqt işi düz gəlməyəndə, ya yorulanda axvay çəkərlər.
O sehirbaz buyurdu, yaxşı, bəs söyləyin görüm, haradan gəlib, haraya gedirsiniz?
Şəftən əhvalatı tamamən ona söylədi. Axvay işdən xəbərdar olub buyurdu:
– Ay kişi, qorxmayın, işiniz yaxşı rast gəldi. Mən hər cürə peşə bilirəm. Özüm də çox şəyird saxlayıb ustad edib buraxmışam. Hərgah könlün istəsə, oğlunu mana ver, yaxşı peşə sahibi edim.
Bunun bu sözünə ata-oğul razı oldu. Axvay buyurdu ki, indi sən get, oğlun qalsın. Tainki üç ilə bunu yaxşı peşə sahibi edim. Sora gəl bu sərçeşmənin üstündə Axvay deyif çağır. Onda mən yanında hazır olacağam.
Səftən göz üstə deyib oğlu ilə, Axvay ilə görüşüb evlərinə qayıtdı.
Bu yandan Axvay öz-özünə dedi:
O zalım bu fikirdən sora Xanoğlan ilə evinə gəldi.
Süsən gördü atası özüynən bərabər bir oğlan gətirir. O oğlanın gözəllikdə misli yoxdu. Qızın o cavana heyifi gəlib dedi:
Axvay Xanoğlanı evinə gətirdikdən sora o gündən şagirdlik işi ilə məşğul etdi. O gündən başlayıb Xanoğlan sehirbazlıq örgənirdi. Bir gün Axvay şəhərə çıxmışdı. Zirzəmidə Süsən ilə Xanoğlan qalmış idi.
Süsən Xanoğlanı yalqız görüb yanına gəldi, onun belə avara olmasının sirrini ondan soruşdu. Xanoğlan o xoş sifət Süsənə bütün başına gələn qəza-qədəri nəql etdi. Süsənin o muraz üstündə olan cavana rəhmi gəlib, atası Axvayın bütün sirlərini ona açdı. Xanoğlan son dərəcədə heyrətlənib dedi:
– Süsən, heç bir belə biinsaf, zalım adam olarmı?
Süsən dedi:
– Heç heyrətdə qalma! Əgər söylədiyim sözlərə inanmayırsansa, gəl göstərim!
Xanoğlan göstərməgə razı olduğundan Süsən onnan atasının adamları qırıb doldurduğu dama getdi. Xanoğlan nə gördü? Bu dam başdan-başa meyit ilə doludur. Əhvalı belə görcək yüzünü Süsənə dutub ərz etdi:
– Ey rəhmikar! Bə mən nə tər edim ki, həm bu insan cəlladının əlindən salamat qurtarım, həm də sehirbazlığı örgənim?
Süsən dedi:
– Ay cavan, hər nə təhər olsa, bu zalım səni həlak edəcək, bircə bu hiylə ilə sehirbazlığı ögrənib bunun əlindən salamat qurtarasan. O nə qədər səndən xəbər alsa ki, oğlum, sehirbazlığı örgəndinmi, sən cavab ver ki, usta mehriban, xeyr. Bəlkə bu minval ilə üç ilin müddətində sehirbazlığı örgənib, atan gələndə gedəsən.
Xanoğlan Süsənin bu tədbirinə “afərin” deyib, sehirbazlıq işinə məşğul oldu. O yandan Axvay şəhərdən gəlib buyurdu:
– Oğul, bir neçə gün bundan qabaq sana dediyimdən və indiyə qədər nə eləmisən. İndi di görüm, göstərdiyim işi qurtardınmı? İndiyə tək sehirbazlıqdan nə örgənmisən?
Xanoğlan Süsənin çəkdiyi tədbir nəticəsində ərz elədi:
Axvay zahirən məyus, batilən xoşhal olub oğlanı işlədirdi. Üç il tamam olana qədər Xanoğlan sehirbazlığı örgəndi. Ancaq Axvay xəbər alanda, “bir şey örgənməmişəm” deyirdi.
Üç il tamam olduğundan Xanoğlanın atası Şəftən gəlib həmən sərçəşmənin üzərində Axvay deyib səsləndi. Bunun sədası Axvayın qulağına yetişcək, Xanoğlan ilə onun yanına gəldi. Onun ilə görüşdikdən sora buyurdu:
– Ay kişi, sənin bu oğlun nə yaman korazehin imiş. Bu üç ildə həm mənim zəhmətimi itirdi, həm də sənin yanında məni xəcalət elədi.
Özü üçün də bir yurd-yuva yapa bilmədi.
Şəftən ərz elədi ki:
Şəftən Axvay ilə bir qədər söhbətdən sora çıxıb oğlu ilə evinə gəldi. Xanoğlan bu üç ilin ərzində başına gələn qəza-qədəri ataanasına təmamən nəql etdi. O yazıqlar oğlanlarının bir belə zəhmət, məşəqqət ilə peşə sahibi olmasını görüb çox şad oldular.
Xanoğlan dedi:
Şəftən razı oldu.
Xanoğlan dedi:
Şəftən “göz üstə” dedi.
Xanoğlan sehirbazlıq ilə bir yaxşı öküz oldu. Atası ipindən tutub bazara apardı. Bazarda ən bahalı öküzün qiymətinə satdı. Ancaq başından ipi açmaq istədikdə, alan şəxs razı olmadı. Şəftən min belə öküz də olsa, ipi vermiyəcəyini söylədi. Nəhayət, ipi açıb evə gəldi. O yandan öküz alan adam evinə aparıb xal-xala saldı. Xanoğlan o qədər gözlədi ki, kişi evə getdi. Bu zaman sehir oxuyub, insan sifətinə düşdü.
Oradan da evlərinə gəldi.
– Ey nuri didəmiz, hərgah səni biz əmələ gətirməsəydik, onda sənə bəni-insan demək olmazdı.
Xanoğlan şad olub, sabah yenə bir qiymətdar heyvan surəti ilə satılacağını ata-anasına vəd etdi. Bu surət ilə Xanoğlan hər gün başqa bir heyvan donuna girərək baha qiymətlərə satılırdı.
Nəhayət, bu minval ilə onlar son dərəcə böyük dövlətə malik oldular. Bu mal-dövlət ilə doqquz mərtəbə saray qurdurdular. Ona görə də Xanoğlanın atası naxırçılıqdan əl çəkib, taciryana libas geydi.
Ağsaqqal, qarasaqqal mərəkəsində əgləşirdi.
Genə bir gün adəti üzrə Xanoğlan sehir oxuyup bir dəvə oldu.
Dedi:
– Ata, sayıq ol ki, osarımı məni alan adama verməyəsən.
Şəftən “göz üstə” deyib dəvənin osarından tutaraq bazara apardı.
Qəzadan, o günü Axvay da bir çodar surəti ilə bazara çıxmışdı. Nə gördü, həmən Şəftən kişi dəvə satır. Yanına gəlib diqqət ilə baxdıqda sehirbaz olduqdan gördü ki, öz sehiridi. Xanoğlan dəvə sifətinə girmişdir. O dəvəni Şəftən özü dediyi qiymətə alıb ovsarından tutaraq getmək istədigdə, Şəftən dedi:
– Çodar qardaş, osarı vermərəm.
Axvay dedi:
– Ay kişi, dəli olmamısan ki, satılan heyvanın başından ip açmazlar.
Çünkü onda o heyvandan xeyr görmək olmaz.
Şəftən dedi:
– Bizim elin qaidəsi belədir ki, onlar mal satanda heyvanın başında ip verməzlər.
Axvay osarı kişidən almağ üçün bağırıb bütün bazar əhlini oraya tökdü.
Dedi:
Bazar əhli dedi ki, biz də görməmişik. Şəftən həm bazar əhlinin sözünə inanıb, həm də o haramzadanın çox pul verməsinə aldanıb dəvəni osarlı verib evinə getdi.
Axvay dəvənin osarından tutub zirzəmiyə gətirdi. Süsən uzaqdan Xanoğlan olduğunu tanıyıb zirzəmidə olan kəsərtiləri tamam gizlətdi.
Bu yandan Axvay dəvənin osarını Süsənə verib onu öldürmək üçün kəsərti gətirməgə getdi. Süsən firsəti qənimət bilib dəvənin osarını buraxdı. Bu zaman Xanoğlan sehir oxuyub bir dövlət quşu sifətinə düşdü. Oradan uçub Qəni şahın başına qondu. Bu yandan Axvay çox gəzdigdən sora kəsərti gətirib gələndə nə gördü, dəvə yoxdur. Axvay qəzəblənib Süsəndən dəvənin necə olduğunu soruşduqda, Süsən dəvənin bir dövlət quşu sifətinə düşüb Qəni padşahın barigahına tərəf uçduğunu söylədi. O sehirbaz Süsəndən bu sözü eşitcək, sehir oxuyub bir dərviş donuna girib Qəni padşahın sarayının yanında çadır qurub oturdu.
Qəni şah dərvişi hüzuruna gətirtdi. Dedi:
– Ağa dərviş, nə mətləbin varsa, söylə, rəva edim.
O nəbakar ərz etdi:
Şah dərvişin belə bir namünasib mətləbinə qarşu dedi:
– Ağa dərviş, bu quş dövlət gətirən quşdur, ona görə dövlət sahiblərindən başqa kimsəyə verilməz.
Axvay əl çəkməyib ərz etdi ki, ey Gülnaharın şahı, bil, agah ol, hərgah bu quşu mana verməsən, burada hər gün sana o qədər qarğış edəcəyəm ki, tainki, taxtı-tacın tarı-mar ola. Şah dərvişin qarğışından qorxub, nəhayət, quşu tacından götürüb ona verməg istədigdə, quş bir qab darı olub yerə töküldü. Dərviş bir çiçəyi toyuq olub o darını dənləməgə başladı. Toyuq darının hamısını dənləyib qurtardı, yalınız bir dənəsi şahın taxtının altına sıçradığından, toyuğun gözü görmədi. O darı bir tülkü olub, toyuğun həm cücələrini, həm də özünü boğub öldürdü. Bundan sora insan sifətinə düşdü.
– Oğlan, söylə görüm, bu vəqeənin səbəbi nədir?
– Şah sağ olsun, buyurun şəhər əhli səgirən-kəbirən təmamən buraya cəm olsunlar, sora vəqeənin səbəbini söyləyim.
Qəni şah vəzirə-vəkilə, əyan-əşrəfə, sərbazlara fərman verib bütün Gülnahar şəhərinin əhalisini oraya topladılar. Şahın fərmanı mövcibincə camahat ilə Xanoğlanın ata-anası da şahın barigahına gəldilər.
Bu zaman Xanoğlan Axvayın özünün başına gələn qəza-qədəri axıratək Gülnahar əhlinə, Qəni şaha nağıl etdi. Şah, Gülnahar əhli Xanoğlanın bir belə şücaətinə “afərin” dedilər.
Qəni şah buyurdu:
– Bala, indi ki sən bir çox zəhmət, məşəqqətdən sora bir belə sənət sahibi oldun, gözümün ağı-qarası olan qızım Püstə xanımı sənə verirəm.
Xanoğlan ondan bu sözü eşidib əl-ayağından öpüb dedi:
– Var-dövlətin həddən ziyadə olsun, ancaq sizdən bir təmənnam var.
Şah dedi:
Xanoğlan Ayvayın qızı Süsənin ona etdiyi yaxşılığı, onun zirzəmidə kimsiz-kimsənəsiz qaldığını şaha nəql etdi.
Şah buyurdu ki, oğlum bir qədər sərbaz götürüb Süsənin məkanına get, onu şəhərə gətir. Hərgah oğlum Rəhman Süsəni bəyənsə, Süsən də oğlumu bəyənsə, Rəhmana alaram.
Süsəni Qəni şahın hüzuruna gətirdi. Şah Süsəni gördükdə başa düşdü ki, doğrudan da şahzadalara layıq bir qızdır. Şah Püstə xanımı hüzura gətirdib, Süsəni zər-ziba ilə bəzəyib qırx incə qız ilə seyran bağına çıxmağını söylədi.
Püstəxanım şahın fərmanına görə, Süsəni həmən minval ilə bəzəyib qırx incə qız ilə seyran bağına seyrə çıxdı.
Bunlar seyran bağında seyir etməkdə olsunlar, gəl sana şahzadə Rəhmandan xəbər verim. Şahzadə Rəhman qırx gün idi ki, vəzirinvəkilin oğlu ilə başında qırx atlı Lalə dağına ava çıxmışdı. O cavan lazımı qədər av edib, şadi-xürrəm Gülnahar şəhərinə qayıdarkən şəhərin civarında bir qədər yorğunluqlarını almaq üçün seyran bağına düşdülər.
Əhli süvarlar atlara baxmağa məşğul ikən, şahzadə Rəhman bağın digər tərəfində olan çarhovuzda əl-üzünü yumağa getdi. Qəzadan, Süsən də qızlardan ayrılıb həmən çarhovuzda əl-üzünü yuyurdu. Bu əsnadə Şahzadə Rəhman çarhovuzun başına yetişdi. Nə gördü hovuzun başında; bir ceyran misal qız əl-üzünü yuyur. Dünyada misli manəndi yoxdur. Qaşları kaman kimi, kiprikləri ox kimi, gözləri qan piyaləsi kimi, sifəti on dörd gecəlik ay kimi, burnu Hind fındığı kimi, dişləri mirvari kimi, dodaqları şeh düşmüş qızılgül yarpağı kimi, zənəxdanda həbəşi xallar mixək danəsi kimi, sinə Səmərqənd kağızı kimi, qollar qarğı kimi. Xülasə, qəddi-qaməti insan üzü görməmiş meşələrdə bitən sərv ağacı kimi. On dörd hörük siyah zilfi dal gərdənini bürümüş, insan görəndə valeh olur.
Belə bir vəsfəgəlməz gözəli görən şahzadə Rəhman bir könüldən min könülə aşiqi-giriftarı oldu. O yandan Süsən əl-üzünü yumaqdan fariq olub başını yuxarı qaldıranda nə gördü, bir cavan nörəsidə çarhovuzun kənarında eşq şərabını içmiş bir aşiq kimi məst olmuş bir halda məlul-məlul ona baxır. Bu iki dil pərvərlər eşq dəryası olan çarhovuzun başında bir-birlərinə baxdıqda ürəklərinə məhəbbət oxu sancıldı. Hər ikisi bir-birinə aşıq giriftar oldular. Şahzadə Rəhman bitab bir halda ərz etdi:
– Ey nazənin! Söylə görüm, sən hansı bağın gülü, hansı baxçanın bülbülüsən?
Süsən şahzadəyə cavab olaraq dedi:
– Ey cavan, dərdsiz aşıq ağlamaz. Əlbət bir dərdi var ağlayır. İmdi sən öz əhvalını mana söylərsən, mən də hansı bağın gülü, hansı baxçanın bülbülü olduğumu sana söylərəm.
Bu yandan Püstə xanımla Süsən qırx incə qız ilə atasının barigahına getdi.
Şahzadə Rəhman Süsənə aşıq olduğunu atasına bildirdi. Şah Süsənin yanına xacə göndərib Rəhmana getməsini soruşdu. Süsən də Rəhmana aşıq olmasını söylədi. Bu əsnədə Şəftən şahın yanına gəlib gəlinini aparmağa izn istədi. Şah isə can-baş ilə izn verdi. Hökm verib bütün Gülnahar şəhərini əlvan çiçəklər ilə bəzətdirdi. O yandan Şəftən şahın izin xəbərini oğluna yetirəcək Xanoğlan başında bir qoç cavan ilə şahın barigahına getdi. Şahın hökmü mövcibincə bütün Gülnahar əhli şahın məclisinə gəldilər. Ziyafətdə yeyib-içdikdən sora Püstəxanımın əlini Xanoğlanın əlinə, Süsənin əlini şahzadə Rəhmanın əlinə tapşırıb dağıldılar.
Xanoğlan Püstə ilə, şahzadə Rəhman Süsən ilə, eşi-işrətə məşğul olub var-dövlət içərisində ağ günlər ilə ömür sürməgə başladılar.""Bir bostançı var idi. Bu bostançı külfətini qarpız-yemişlə saxlayırdı. Hər il qarpız, yemiş, xiyar əkirdi, taxıla verib dolanırdı. Bir il bostan çox yaxşı bəhrə gətirdi. Bostançı arvadına dedi:
– Bu il bostanımız çox yaxşı bəhrə gətirib, qarpızın lap yaxşısından bir eşşək yükü tutub şıx oğlu Şah Abbasa aparacağam.
Arvadı dedi:
– Lap yaxşı olar.
Bostançı qarpızın lap yaxşısından bir xurcun yığdı, eşşəyin belinə aşırıb, toşhatoş – İsfahana yola düşməkdə olsun, Şah Abbasla vəzir Allahverdi xan da dərviş libas olub yol ilə gedirdilər. Onlar kişinin qabağına çıxdılar. Şah Abbas ondan soruşdu:
– A kişi, yükün nədi?
Bostançı dedi:
– Ağa dərviş, qarpızdı.
Padşah soruşdu:
– Hara aparırsan?
Bostançı dedi:
– Ağa dərviş, bu il bostanım çox yaxşı bar gətirib. Bunu Şah Abbasa aparıram.
Şah Abbas dedi:
– Rəhmətliyin oğlu, camaat Şah Abbasa ləl, cavahir aparır, qızıl aparır, sən də qarpız aparırsan. Qarpız şahın nəyinə lazımdı?
Bostançı dedi:
Şah Abbas dedi:
– Nahaq əziyyət çəkirsən, axı şah onu götürməz.
Bostançı dedi:
– Ağa dərviş, canın sağ olsun, götürər götürər, götürməz eşşəyi yüklü-zadlı soxaram onun gözlərinə, çıxıb gələrəm.
Allahverdi vəzir istədi kişini vursun, şah onun əlini tutdu. Kişidən ayrıldılar. Başqa kəsə yolla geri qayıtdılar. Şah Abbas qırmızı geyinib taxta çıxdı. Əmr elədi, eşşəyi yüklü bir kişi gələcək, onu eşşəkli-zadlı yanıma gətirərsiniz. Bəli, yolları kəsdilər, kişi gəlib çıxanda, onu eşşəklizadlı padşahın barigahına apardılar. Şah Abbas ondan soruşdu:
– A kişi, yükün nədi?
Bostançı dedi:
– Qadan alım, şah, qarpızdı. Bu il bostanım çox yaxşı bəhrə gətirib.
Bir yük sənə hədiyyə gətirmişəm.
Şah Abbas dedi:
– A kişi, dəli-zad olmamısan, sən məni kim hesab eləyirsən? Xalq mənə ləl, cavahir, qızıl gətirir, sən də qovun, qarpız gətirirsən?
Bostançı dedi:
– Şah sağ olsun, onların gücü cavahirə, lələ, qızıla çatır, mənim də gümanım, gücüm yemiş, qarpıza çatır.
Şah Abbas dedi:
– Qarpız mənə lazım deyil, qaytar, get, yoxsa səni boğazından asdıraram.
Bostançı dedi:
– Şah, ta niyə acığın tutur. Götürürsən, götür, götürmürsən, yolda dediyim olsun.
Şah Abbas dedi:
– De görüm yolda nə demisən?
– Şah, heç nə, söz idi, ağzıma gəldi dedim.
Şah Abbas dedi:
– Kişi, əgər yolda nə demisən, düzünü desən, ciqqəm haqqı sənə heç zad eləməyəcəyəm. Əgər düzünü deməsən vayındı.
Bostançı o saat başa düşdü ki, dərviş bu özü imiş, dedi:
– Şah sağ olsun, yolda bir nəfər dərviş məndən sən soruşduğun sözləri soruşdu. Deyəndə ki, şah yemiş-qarpızı götürməz, dedim, gümanım elə buna gəlir, götürməz eşşəkli-zadlı soxaram şahın gözlərinə, qayıdaram.
Padşah xəzinədarı çağırıb dedi:
Xəzinədar bostançını xəzinəyə apardı, yemiş-qarpızını boşaltdı, teri qızılla doldurub ona verdi. Padşahın bu hərəkəti Allahverdi xanın xoşuna gəlmədi, dedi:
– Şah, sənin, bu hərəkətin heç xoşuma gəlmədi. Kəndlinin biri sənə söyür, sən onun terini qızılla doldurub, buraxırsan.
Şah Abbas dedi:
– Vəzir, o kişinin gümanı qarpıza çatır, ondan da mənə nübarlıq pay gətirir. Mən ondan cavahir, ləl istəyəndə onun mənə ağır söz deməsi yerindədi.
Vəzir dedi:
– Mən gedib, ondan qızılı alacağam.
Padşah dedi:
– Allahverdi vəzir, o sən ağılda adam deyil, çox ağıllı adamdı, yüngülsaqqal olma, ala bilməzsən.
Vəzir dedi:
Padşah dedi:
– Yaxşı, get al, görək ala biləcəksənmi?
Allahverdi vəzir atını mindi, başqa yolnan gedib bostançının qabağını kəsdi, dedi:
– Kişi, sənə bir neçə sual verəcəyəm, bildin, canın qurtardı, bilmədin, qızılını alacağam.
Bostançı dedi:
– Vəzir, buyur de.
Allahverdi vəzir dedi:
– Göydə neçə ulduz var?
Bostançı dedi:
– Eşşəyimin tükünün sanı qədər.
Vəzir dedi:
– Düz demirsən.
– Eşşəyin tükünü də say, ulduzları da say, əgər düz olmasa boynumu vur.
Allahverdi vəzir gördü nə eşşəyin tükünü saymaq olar, nə də göydəki ulduzu, dedi:
– Yaxşı, bunu bildin. İndi o biri sualıma cavab ver. Allah hardadır?
Bostançı dedi:
– O çox asandı. Ancaq eşşəyin üstündə onu deyə bilmərəm, atdan düş minim deyim. Eşşək üstündə Allahın yerini demək biədəblikdi.
Vəzir o saat atdan sıçrayıb yerə düşdü, dedi:
– Di min.
Bostançı eşşəkdən düşdü, tez sıçrayıb ata mindi, əyilib cəld eşşəyin üstündən teri götürdü, ata bir məhmiz vurub dedi:
– Vəzir Allahverdi xan, Allah, bax o tağın dalındadı.
Allahverdi vəzir eşşəyin yanında qaldı. Şah Abbas küləfirəngidən baxırdı, o qədər güldü ki, az qaldı qarnı yırtılsın. Bir neçə adam göndərib dedi:
– Gedin Allahverdi xana deyin ki, utanmasın gəlsin.
Adamlar getdilər, padşahın sözünü Allahverdi xana dedilər. Allahverdi xan kor-peşman adamların yanına düşüb getdi. Şah Abbas bir az güləndən sonra dedi:
– Allahverdi xan, gördün ala bilməzsən? Mən ədalətsizlik eləmişdim, qızıl vermişdim, at verməmişdim. Atı da sən verdin, çox sağ ol."
"Biri vardı, biri yoxdu, bir sövdəgər vardı. Günlərin bir günündə bu sövdəgər səfərdən qayıdırdı. Yolda onu tozanaq tutub, iki gözlərini kor elədi. Sövdəgər evinə gəlib nə qədər dava-dərman elədisə, gözləri açılmadı. Bir gün bir qoca qarı onun yanına gəlib dedi:
– Ay, qadan alsın nənən, gözlərini açsam, mənə nə verərsən?
Sövdəgər dedi:
– Ay nənə, gözlərimi açsan, sənə yeddi torba qızıl verərəm.
Qarı dedi:
– Onda sən bir balıqçı tap, yolla bir yeddi dağın dalısına. Orda Dəryayi-Kəmər deyilən bir dərə var. O dərəni keçər, bir dənizə rast gələr, o dənizə tor atar, balıqlar padşahını tutub gətirər, onun qanından gözünə çəkərlər, açılar. Sövdəgərin gözünün ağı-qarası bir oğlu vardı, adı da Yaqubdu. Sövdəgər həmin yerə adam göndərəndə Yaqub atasına dedi:
– Ata, izn ver mən də gedim.
Yaqub balıqçıya qoşulub getdi. Az getdilər, çox getdilər, iynə yarım yol getdilər, yeddi dağı aşdılar, dərədən keçdilər, dəniz kənarına yetişdilər. Balıqçı bir tor atdı, torda bir neçə xırda balıq, üç dənə də tikan çıxdı. İkinci kərə tor atanda bir əlvan balıq düşdü.
Sövdəgərin oğlu balığı əlinə alıb dəryaya tulladı, dedi:
– Balıq bilməsə, xalıq bilsin.
Balıqçı bir də tor atdı, yenə həmin balıq düşdü. Sövdəgərin oğlu yenə onu suya atdı.
Balıqçı acıqlanıb, torunu yığışdırdı, sövdəgərin yanına gəldi, əhvalatı danışdı. Sövdəgər qəzəblənib əmr etdi ki, Yaqubu şəhərdən çıxarsınlar.
Yaqub anasının yanına gəldi. Anası Yaquba yeddi qoğal, üç çörək verib yola saldı. Yaqub bir az yol getdi. Dəryanın ləpədöyənində oturdu. Süfrəsini açıb, çörək yemək istəyirdi ki, dəniz ləpələndi, dənizin içindən bir oğlan çıxdı, Yaquba salam verdi. Hər ikisi yoldaş olub çörək yedilər. Sonra Yaqub süfrəni bağladı. Süfrədə beş qoğal, bir çörək vardı. Oğlan süfrəni Yaqubun əlindən alıb, dənizə atdı, dedi:
– Gəl dalımca!
Hər ikisi gedib, bir şəhərə çatdılar. Bu şəhərdə bir padşah vardı.
Bu padşahın aman-zaman, gözünün ağı-qarası bir qızı vardı. Bu qızın dili tutulmuşdu. Çox həkimlər gəlmişdi, əlac tapa bilməmişdilər.
Yaqubla oğlan gəlib, padşahın imarətinə çatdılar. İmarətin qırx bir qapısı vardı. Hansı qapıya çatdılarsa “həkim” dedilər, amma qapıçılar onları qovub dedi:
– Gedin işinizə. Min həkim gəlib, çarə tapmayıb, indi sizin əlinizdən nə gələcək?
Axırda bir qapıçı padşaha xəbər apardı. Padşah onları yanına çağırıb dedi:
Onları qızın yatdığı otağa apardılar. Oğlan qızın başı üstə oturdu.
Cibindən iki şamdan çıxartdı, biri qızıl, biri də gümüş. Qızıl şamdanı qızın başı üstə, gümüş şamdanı da ayağı altına qoyub dedi:
– Şorba gəlsin.
Şorba gətirib qızın qabağına qoydular. Oğlan söhbətə başladı, gümüş şamdana dedi:
– Şamdan qardaş, qulaq as: günlərin bir günündə bir xarrat, bir dərzi, bir də bir cadugər yol gedirmiş. Bunlar gecəyə düşdülər. Yol qırağında bir xarabaya rast gəldilər. Cadugərlə dərzi yatır. Xarrat onların qarovulunu çəkir. Gecə yarıdan keçir. Xarrat bekarlıqdan darıxır, meşəyə gedib, bir az ağac yığır, oturub bir arvad düzəldir. Xarrat yatır, bir dəfə dərzi növbədə dayanır. Dərzi görür ki, küncdə bir şey var, gedib baxır, öz-özünə deyir ki: “xarrat öz xarratlığını göstərib, mən də dərziyəm, gərək öz sənətimi göstərəm”. İynəsini çıxardıb saplayır, bir dəst arvad paltarı tikib, arvada geyindirir, cadugəri durğuzub özü yatır.
Cadugər də ağacdan qayırılmış arvadı görüb, işdən xəbərdar olur, özözünə deyir: “indi ki, onlar öz sənətini göstərib, mən də cadugərəm, gərək öz sənətimi göstərəm”. Bir dua oxuyub, arvadın üzünə üfürür.
O saat arvad axsırıb ayılır. İndi şamdan qardaş, de görüm, arvad kimə çatar? Cadugərəmi, dərziyəmi, xarratamı?
Cavab verən olmadı.
Padşahın qızı dedi:
– Arvad xarrata çatar.
Padşaha xəbər apardılar ki, qızın üç kəlmə danışdı. O günü axşam təbil çalındı, şadlıq elədilər. Sabah açıldı, dəniz oğlanı yenə gəldi.
Qızıl şamdanı qızın başının üstünə qoyub, gümüş şamdanı ayağının altına qoydu, sözə başladı:
– Günlərin bir günündə üç bacı vardı. Böyük bacı padşahın, kiçik bacı vəzirin, ortancıl bacı mollanın arvadı idi. Bu üç bacı bir gün hamama gedirdi. Yola bir həmail düşmüşdü. Ortancıl bacı həmaili götürüb keçdi. Hər üçü hamama girdilər. Mollanın arvadı dedi:
– Mən bir həmail tapmışam.
Padşahın arvadı dedi:
– Mən gördüm, amma götürmədim.
Vəzirin arvadı dedi:
– Eh, mən lap ayağımın altında qoyub keçdim.
– Yox, gəlin ərimizə məkr sataq, hər kəs yaxşı məkr satsa, həmail onun olsun.
Hər üçü razı oldu. Padşahın arvadı evinə gəlib sandığın qabağına bir başmaq qoydu. Padşah gəlib başmağı görən kimi dedi:
Padşah arvadı gülüb dedi:
– A kişi, sandıqda adam nə gəzir?
Vəzirin arvadı evinə çatdı. Bu dəmdə vəzir arvadına dedi:
– Arvad, padşah məni saat birdə yanına çağırtdırıb. Mən yatıram, gözlə yuxuya qalmayım.
Vəzir yatdı. Arvad ona bihuşdarı verib yatırtdı, üzünü zəfəranladı, aparıb köhnə bir xarabalığa qoydu. Bir neçə saatdan sonra vəzir ayıldı, o yan-bu yana baxıb fikir elədi ki: “yəqin mən ölmüşəm ki, məni buraya salıblar”.
Vəzir təzədən yuxuya getdi. Arvad gəlib ona yenə bihuşdarı verdi, öz otağına apardı, vəzir təzədən ayılanda dedi:
– Ay kişi, dur tez ol, saat birdən keçib.
Vəzir yorğan-döşəkdən qalxıb, təəccüblə öz arvadına baxdı, dedi:
– Ay arvad, mən ölmüşdüm ki?
Arvad dedi:
– Ay kişi, ölüm nədi, səfehləməmisən ki? Dur əl-üzünü yu, padşahın yanına get.
Eşit mollanın arvadından.
Mollanın arvadı bir tabaq unu qabağına qoyub ələməyə başladı.
Sonra o biri qapıdan çıxdı. Bir qoca kişiyə beş manat verib dedi:
– Ay kişi, mollanın yanına gedək, mənim kəbinimi özünə kəsdir.
Hər ikisi mollanın yanına getdi. Molla diqqətlə arvada baxıb özözünə dedi: “yaxşı, bunun çarşabı mənim arvadımın çarşabıdı, tumanı da onun tumanına oxşayır, bu nə olan işdi?”
Molla arvadını yoxlamaq üçün yanına getdi. Arvad molladan qabaq qaçıb mətbəxdə un ələməyə başladı. Molla gəlib gördü ki, arvad mətbəxdədi, təzədən qoca kişinin yanına getdi. Arvad genə ondan tez kişinin yanına gəlmişdi. Molla arvada bir də diqqətlə baxdı gördü, bəli, tuman arvadının tumanıdı, çarşab da arvadının çarşabıdı, bu xalis öz arvadıdır ki, durub. Yenə mətbəxə getdi, gördü xeyr, arvad mətbəxdədi.
Axırda onların kəbinini kəsib yola saldı.
Yenə qız üç kəlmə danışıb dedi:
– Mollanın arvadına çatar.
Padşaha xəbər apardılar ki, qızın üç kəlmə də danışdı, yenə təbil vurulub, şadlıq edildi. Padşah çox sevindi. Yedilər, içdilər, gecəni yatıb səhər dəniz oğlanı yenə padşah qızının yanına gəldi, qızıl şamdanı qızın başı üstə, gümüş şamdanı ayağı altına qoyub sözə başladı:
– Günlərin bir günündə bir padşah qızı vardı. Bu qız hər gün əlini yuyanda çarhovuzdan eşidərdi: “Kül sənin başına, bir ölüyə qulluq eləyəcəksən”. Qız çox bikef olurdu, gecə-gündüz ağlayırdı. Qızın ağlamasını padşaha xəbər verdilər.
Padşah qızına dedi:
– Qızım, nə üçün ağlayırsan?
– Ata, neçə gündü ki, çarhovuzda əlimi yuyanda bir səs gəlir: “Kül sənin başına, bir ölüyə qulluq eləyəcəksən”.
Padşah dedi:
– Gəl, qızım, səni ova aparım.
Qoşun, vəkil, vəzir hazır oldu. Padşah qızı ilə ova çıxdı. Qız qabaqda bir mağara qapısı gördü, mağaranın: qabağından keçmək istəyəndə qapıdan bir əl çıxıb, onu mağaraya çəkdi. Padşah nə qədər çalışdısa, qapını açdıra bilmədi. Kor-peşman geri qayıtdı.
Qız mağaranın pillələri ilə aşağı düşdü. Gördü ki, burada bir gözəl bağ var, amma heç yandan səs gəlmir. Çarhovuzun günbatan tərəfində ağac altında bir oğlan yatır. Qız onun yanına getdi, düz bir il oğlanın üzünü yellədi. Axırda yorulub bayıra çıxdı. Gördü ki, yolda bir kişi gedir, yanında da bir qulluqçu qız var. Pul verib, qızı kişidən aldı. Qızı içəri gətirdi, haman oğlanın yanında oturdub dedi:
– Ay qız, burda oturarsan, bu oğlanın milçəyini qovarsan.
Padşah qızı burda olan yeddi otağın altısını gəzib, yeddinci otağa çatdı, qapını açıb, içəri girdi, gördü burada bir sandıqça var. Sandıqçanın üstündə bir bülbül oturub. Padşah qızının bu bülbüldən xoşu gəldi, əlini bülbülə vuranda bülbül külə döndü. Sandığın qapısını açanda sandığın içindən tüstü çıxdı, Qız xoflanıb otaqdan qaçdı. İndi xəbəri sizə verim bağda yatan oğlandan. Demə qız sandıqla bülbülə əl vuranda tilsim sınıbmış. Ona görə də oğlan o saat asqırıb, ayıldı. Oğlan ayılıb öz-özünə dedi:
– Nə çox yatmışam.
Gördü ki, başının üstündə bir qız var, dedi:
– Ay qız, sən kimsən?
Qulluqçu dedi:
– Mən iki ildir ki, sənin milçəyini qovuram, hələ sənin üçün bir qulluqçu da tutmuşam.
Bu söhbətlərin içində padşahın qızı gəldi. Gördü oğlan qıza deyir:
Qız padşah qızını görüb dedi:
Padşah qızı işdən xəbərdar olub, heç bir söz demədi. Oğlan ayağa durdu, qıza dedi:
Qulluqçu dedi:
– Mənim üçün bir dəst tuman al, bir az da saqqız.
Oğlan sonra üzünü padşah qızına tutub dedi:
– Bəs sən nə istəyirsən?
Padşah qızı dedi:
– Mənim üçün bir bıçaq, bir də səbir daşı al.
Oğlan qulluqçunun tapşırdığını aldı. Qayıdanda padşah qızının tapşırığı yadına düşdü, nə qədər gəzdisə, tapa bilmədi. Axırda gəlib bir dükana çıxdı, soruşdu. Dükançı dedi:
– Məndə var. Ancaq o adam ki, səbir daşıyla bıçaq istəyir, onu gözlə, o özünü öldürəcək.
Oğlan bunları da alıb, evinə qayıtdı. Saqqızla tumanı qıza verdi, səbir daşı ilə bıçağı padşah qızına verəndə gördü ki, qız gedib xəlvət bir yerdə oturdu, nə ki, başına gəlmişdi, səbir daşına deməyə başladı.
Dəniz oğlanı dedi:
Padşah qızı dedi:
– Əlbəttə, padşah qızına çatar.
Bu xəbər padşaha çatdı. Şeypur çalındı, o gün də şadlıq elədilər, qızı dəniz oğlanına verdilər.
Padşah onlara yeddi qatır da qızıl verdi, yola saldı, bunlar gəlib dəniz qırağına çatdılar.
Dəniz oğlanı dedi:
– Mən haman sənin dəryaya atdığın balıqlar padşahıyam, o yaxşılığın qabağında mən də sənə yaxşılıq elədim.
Dəniz oğlanı öz qanından bir az Yaquba verib dedi:
– Apar sürt atanın gözünə.
Bunu deyəndən sonra yox oldu.
Yaqub qızı götürüb, atasının vilayətinə gəldi, həmin qandan atasının gözünə çəkdi, atasının gözləri açıldı. Sonra qırx gün, qırx gecə toy eləyib, gətirdiyi qızı aldı."
"Biri var idi, biri yox idi, yaradan var idi, bəndəsi yox idi. Barxudar adlı bir balıqçı vardı. Barxudar dəryadan balıq tutar, bazarda satıb dolanardı. Barxudar bir gün axşam tərəfi dəryaya tor atdı. Çoxlu balıq tutub bazara gətirdi, satdı. Sonra çayçıya gedib, yedi, içdi, tanış-bilişnən görüşdü.
Onun başı söhbətə qarışmışdı, bir də baxdı ki, gecədən çox keçib, qalxıb getdi. Barxudar qaranlıqda fikirləşə-fikirləşə gedirdi. Bir balaca boylu dərvişə rast gəldi. Dərviş Barxudara dedi:
– Niyə fikirlisən? Al, bu qızıl bıçağı apar, ver padşahın qızı Ülkərə. Muradına çatarsan.
Dərviş bu sözü deyib qeyb oldu. Barxudar bıçağı götürüb gəldi padşah qızı Ülkərin yanına. Bıçağı verdi Ülkərə. Ülkər dedi:
– Xalaoğlu, Barxudar, gəldinmi?
Barxudar dedi:
– Gəldim, padşah qızı, gəldim.
Qız dedi:
– Barxudar, daha durmaq vaxtı deyil, hazırlaş gedək.
Barxudar getdi padşahın töyləsindən iki at çəkdi, yəhərlədi. Atları minib gecə vaxtı yola düşdülər. 0 gecə səhərə kimi at sürdülər, gedib bir bulaq başına çatdılar. Gördülər suynan bir qiymətli daş axır.
Barxudar atdan düşüb daşı götürdü, genə yola düşdülər. Az getdilər, çox getdilər, axır bir şəhərə çıxdılar. Padşah qızı atasının qızılgümüşündən çoxlu götürmüşdü. Verdilər üçmərtəbəli bir imarət tutdular, orda yaşamağa başladılar.
Bir gün Barxudar ilə Ülkər eyvanda oturmuşdular. Çay içib söhbət eləyirdilər. Söhbət sudan tapdıqları daşdan düşdü. Barxudar dedi:
Padşah qızı daşı gətirdi, əlində tutdu. Daş ay, gün kimi işıq salmağa başladı. O yandan o şəhərin padşahı Eyvaz, vəzir, vəkil ilə ovdan gəlirdi. İmarətin qabağından keçəndə gözü əlində ləl daşı oynadan Ülkərə düşdü. Gözəlliyini görüb ona aşiq oldu. Ürəyi pərişan, qəlbi yaralı, gəldi divanxanaya. Al-qırmızı geyinib taxta çıxdı. Vəziri çağırtdırıb dərdini ona söyləyib dedi:
– Aman, vəzir, bu dərdimə bir çarə elə.
– Şah sağ olsun, nədən qəm yeyirsən? Güc səndə, mal, pul səndə.
Padşah dedi:
– Vəzir, mən qızı gücnən o oğlanın əlindən ala bilmərəm. El məni qınar, tədbir tökmək lazımdı.
Vəzir dedi:
Padşah vəzirin tədbirini bəyəndi. Hökm elədi, Barxudarı gətirtdi, dedi:
– O səndəki ləl daşını mənim xəzinəmdən oğurlayıbsan. Boynuna al, yoxsa səni öldürəcəyəm.
Barxudar dedi:
– Şah sağ olsun, belə qırmızı böhtan olmaz. Mən daşı bir bulaqdan tapmışam. İnanmırsan, gedib o daşdan genə gətirərəm.
Padşah Barxudara on gün möhlət verdi ki, getsin, o daşdan genə gətirsin. Padşahın fikri bu idi ki, oğlan getsin, devlər onu tələf eləsin, qız buna qalsın. Barxudar bidamaq evlərinə gəlib əhvalatı Ülkərə danışdı.
Ülkər dedi:
– Barxudar, ayrılıqdı. Sən getməmiş qulaq as, mən əhvalatı sənə söyləyim. Mən öz torpağımızın padşahının qızıyam. Öz xalam oğluna nişanlı idim. Bu yaxınlarda toyum olacaqdı, amma mənim onda könlüm yox idi. O gecə sən qızıl bıçaq əlində gəldin, mən də gecə sənin yuxunu görmüşdüm. Gördüm ki, öz elimizdə sənə getsəm, hamı məni qınayar, qoşulub bu yerə gəldim. İndi mən səninəm, sən də mənim.
Padşah mənə aşiq olubdu. Ləl daşını bəhanə eləyib, səni öldürmək istəyir.
Get, Tanrı sənə yar olsun. Daşı tapıb gətirərsən, canımız qurtarar.
Bir də devlərin əlində mənim bir bacım var, on beş yaşında, onu dev götürüb aparıb. Bəlkə ona rast gəldin, özünlə gətir, o, bizi padşahın cəngəlindən qurtarar.
Barxudar “baş üstə” – deyib, qıznan halal-hümmət eləyib, yola düşdü. Az getdi, çox getdi, gedib suya çatdı. Axtarıb o ləl daşından birini tapdı, götürdü. Sonra öz-özünə dedi ki, bir bu suyun başına tərəf get. Hər nə sirr var, bu suyun başındadı. Barxudar su yuxarı getdi dərənin boğazında bir mağaraya çatdı. İçəri girib gördü bir qızıl taxt qoyulub, üstə də bir gözəl qız yatıb.
– Yəqin bu qız Ülkərin bacısıdı, sir-sifətindən də ona oxşayır, gərək aparam.
Barxudar ha çağırdı ki, qız oyansın, qızdan cavab çıxmadı. Əliynən itələdi, yenə də qız oyanmadı. Bildi ki, qız tilsimə düşüb. Yuxarı baxdı gördü bir ləl daşı asılıb qızın başının üstündən. İstədi əl atıb ləli tuta, ləl yuxarı çəkildi. Bildi ki, qızı huşa aparan bu daşdı, dedi:
– Gözləmək lazımdı. Bunu bu hala salan bir gün gələr.
Bəli, bir yana çəkilib gizləndi. Çox çəkmədi, göy guruldadı, ildırım çaxdı, bir dev yerə düşüb mağaraya girdi. Qız yatan taxtın baş ucundan bir qamçı götürdü, ləl daşına vurdu. Daş göyə çəkildi, qız huşa gəldi. Dev dedi:
– Ay qız, razılıq ver, canın bu tilsimdən qurtarsın.
Qız dedi:
– Sənin pis üzünü görməkdənsə, bu tilsimdə ölmək yaxşıdı.
Dev acıqlanıb qıza bir qamçı vurdu, qız özündən getdi. Ləl daşı üstünə gəldi. Dev çıxıb getdi.
Barxudar özünün və Ülkərin əhvalatını ona söylədi. Sonra dedi:
– Səni aparmağa gəlmişəm.
Qız dedi:
– Məni aparmaq üçün bu devi öldürmək lazımdı. Mən devdən xəbər aldım ki, sənin canın hardadı. O da dedi ki, mənim canım şüşə içərisində bir quşdu. Hər kimdə Süleyman peyğəmbərin üzüyü olsa, o gedib üzüyü suya salsa, mənim canımı tapa bilər. Barxudar dedi:
– Bacın gələndə o üzüyü mənə verib, dur gedək.
Bunlar durub getdilər su kənarına, üzüyü suya saldılar, bir şüşə gəldi. Şüşəni qaldırdılar, bir quş çıxdı. Barxudar quşun boğazını üzüb atdı. O saat dev göydən düşüb öldü.
Bir qatır tapıb, iki xurcun dolusu ləl daşı yükləyib yola düşdülər.
Mənzil eləyə-eləyə gəlib Ülkərə çatdılar. Hər iki bacı görüşdülər. Başlarına gələnləri bir-birilərinə söylədilər. Barxudar gətirdiyi beş ləl daşını padşaha verdi.
Padşah dedi:
– Get, canını yaxşı qurtardın.
Barxudar gəldi evlərinə.
Padşah vəziri çağırıb bu işə bir çarə istədi.
Vəzir dedi:
– Devin məndə bir müşkü var. Apar meşəyə səp, ceyranlar bihuş olacaq. Onda sağıb gətir, südünü ver şaha.
Barxudar qız deyən kimi eləyib, gətirdi südü padşaha verdi. Padşahın bundan da əli üzüldü. Çarəsiz Barxudarı azad elədi. Barxudar evə gəldi. Dev aparan qız dedi:
– Padşah bizdən əl çəkməyəcək, gərək çarəsini eləyək. İndi Barxudar, sən get, padşahı vəzir, vəkiliynən qonaq çağır, mən onların başını duzlayım.
Barxudar getdi padşahı başının adamıynan qonaq çağırdı.
Padşah dedi:
Bu fikirnən padşah başının adamıynan Barxudarın evinə gəldi. Dev aparan qız məclis açdı, hamısı əyləşdi. Qız birdən devin ləl daşını atdı, padşah başının adamlarıynan bihuş oldu. Barxudar qızlarnan bərabər onların başlarını kəsib, sinələrinin üstünə qoydu. Camaata xəbər verdi, hamı gəldi. Barxudar əhvalatı başdan-başa nağıl elədi. Camaat şaha lənət oxudu. Barxudarı onun yerində padşah tikdilər. Barxudar camaatnan yaxşı rəftar eləyib, dövran sürməyə, gün keçirməyə başladı."
"Xasay adlı bir kasıb kişi vardı. Xasayın Ballı adlı bir arvadı, Fatma adlı bir qızı, Kavi adlı bir oğlu vardı. Xasay kişi kasıbkarlığnan külfətini dolandırdığı yerdə, birdən Ballı vəfat elədi. Xasayın evi, uşağı dolanmadığından gedib bir arvad aldı. Ay keçdi, il keçdi, bu arvadın keçəl bir qızı oldu.
Arvad ögey uşaqlarına çox əzab verirdi. Onların gününü göy əskiyə düymüşdü. Xasay çox çətinliklə uşaqlarını böyütdü. Qızı ərə gedəsi, oğlu arvad alası oldu. Bir gün arvad dedi:
– Ay kişi, indi Fatmaynan Kavi böyüyüb, özlərini dolandıra bilərlər.
Onları apar azdır, bəlkə mənim gözüm onları görməyə.
Xasay dedi:
– Arvad, camaat bizi qınıyar, övladı azdırmaq olmaz.
Arvad dedi:
Xasay əlacsız qaldı, uşaqlarını yanına salıb odun gətirmək mahnasıynan meşəyə apardı. Dedi:
– Siz burda odun yığın, mən də o biri tərəfdə şələmi qayırım, qurtaran kimi gəlib sizi də götürüb gedərəm.
Bəli, bacı-qardaş başladılar odun yığmağa. Bir də başlarını qaldırıb gördülər lap axşamdı. Əl-ayağa düşdülər. Çox axtardılar, atalarını tapa bilmədilər. Bildilər ki, bu iş analıqlarının işidi.
Meşədə baş alıb getməyə başladılar. Amma bilmirdilər ki, haraya gedirlər. Üç gün, üç gecə yol getdilər. Axırda bir bulaq başına çatdılar.
Kavi bulaqdan su içdi, oldu öküz. Fatma çox ağladı, başına döydü, bir yana çıxmadı. Qardaşı dedi:
Fatma qardaşının belinə minib, yağ, bal yeyə-yeyə gəlib evlərinə çıxdı. Daz qız onu görüb anasına dedi:
– Budu, Fatma qardaşını bir öküzə verib, minib gəlir.
Anası dedi:
– Ziyanı yoxdu, iki olanda neylədilər ki, bir olanda neyləyələr.
Qoy gəlsin, tez başın batıraram gedər.
Fatma qapıda öküzdən düşüb evə gəldi. Hamıynan görüşdü. Qardaşının necə olduğunu xəbər aldılar. Fatma dedi:
– Qardaşımı meşədə ayı yedi. Bu öküzü də meşədən tapdım.
Ögey ana o gündən Fatmaya gündə bir küllü kömbə verib, darağnan yun daramağı ona iş-peşə elədi.
Fatma küllü kömbəni, yunu, darağı götürüb axşamacan çöldə öküzü otarırdı, yunu darayırdı. Acdıqca öküzün bir buynuzundan bal, bir buynuzundan yağ əmirdi. Axşam yunu, kömbəni gətirib analığına verərdi. Bir gün belə, beş gün belə, axırda analığı bildi ki, bu iş öküzün işidi. Özünü yalandan xəstəliyə vurdu. Xasay kişi yanına gəldi, dedi:
– Ay arvad, sənə nə olub?
Arvad dedi:
– Ölürəm. Öküzü kəsib ətindən mənə kabab versən, sağalaram.
Xasay öküzü kəsib ətindən arvada kabab verdi. Arvad söyünüb yorğan-döşəkdən qalxdı. Fatma qardaşından ötrü başını yoldu, ağladı.
Öküzün bir damcı qanı dilə gəlib dedi:
– Ay bacı, qorxma məni öküz eləyən ayrı şey də eləyə bilər. Mən bir xoruz olacağam, hər nə dərdin olanda dərmanı mənim əlimdə olacaq. Mənim sür-sümüyümü bir quyuya tök, sənə paltar lazım olanda gəl quyunun ağzını aç apar.
Fatma qardaşı deyən kimi elədi. Qardaşı bu dəfə oldu bir xoruz.
Analığı bacısının dalınca hər nə etsəydi xoruz ona xəbər verərdi.
Bir gün şah Məhəmmədin şadlıq məclisi idi. Arvad, uşaq axışıb oraya gedirdi. Analığı Fatmanı çağırıb bir çanaq darını külə qatıb ona verdi, dedi:
– Mən gələnə kimi bu darını güldən seç, bir qab da göz yaşı hazırla.
Bunu deyib öz qızıynan bərabər şah Məhəmmədin şadlıq məclisinə getdi. Qonaqlar çörəkdən, xörəkdən yedilər. Şah Məhəmmədin şadlığında kimi xuşkəbər, kimi yemiş, kimi alma paylayırdı. Fatma gözü yaşlı qardaşının yanına gəlib əhvalatı nağıl eylədi. Xoruz toyuqları başına toplayıb darını güldən seçdi. Bacısına bir qab duzlu su qayırtdırıb dedi:
– Bu sənin işlərin. İndi get şah Məhəmmədin toyuna.
Fatma sevinmiş gedib quyunu açdı. Gördü quyuda bir dəst elə paltar var ki, heç padşahın da evində ola bilməz. Fatma geyinib şah Məhəmmədin məclisinə getdi. Məclisdə analığı tərəfə kül, qonaqlara tərəf gül səpib oynadı. Toy qurtaranda qaça-qaça evlərinə gəlirdi ki, birdən başmağının tayı sıçrayıb hovuza düşdü. hovuza girə bilməyib, tələsik evə gəldi. Təzə paltarını çıxardıb genə quyuya qoydu, köhnə paltarını geydi. Məclisdən camaat dağıldı. Daz qıznan anası gözünün külünü oyxalaya-oyxalaya evlərinə gəldilər. Fatma darını, duzlu suyu gətirib analığına verdi, dedi:
– Niyə bikefsən, şah Məhəmmədin toyunda nə gördün, nə eşitdin?
Analıq donquldana-donquldana dedi:
– Nə görüb, nə eşidəcəydik? Bir Tanrı bəxtəvəri gəlib xalqın üstünə gül səpdi, bizim üstümüzə də kül. İndi də gözlərimizi təmizləyə bilməmişik.
Fatma ürəyində “hay elədi” – deyib qardaşının yanına getdi.
Axşamüstüydü, şah Məhəmməd atını hovuzda sulamağa getdi. Ha elədi, at suya yaxın getmədi ki, getmədi. Düşdü atdan, hovuza əyildi, gördü hovuza bir başmaq tayı düşüb. Hovuza girdi, başmağı çıxartdı. Baxdı heç kəsin evində belə başmaq yoxdu. Dedi ki, bu başmaq hər kimin ayağına olsa, onu alacağam.
Şah Məhəmməd başmağı götürüb evlərinə gəldi. Sabah vəzir, vəkilnən bərabər düşdü qapı-qapı gəzməyə, başmaq tayını ayaqlara geydirib qızı axtarmağa. Bu xəbər hər yana yayılmışdı. Şaha ərə getmək üçün illərnən su görməyən ayaqlar islağa qoyulmuşdu.
Analıq Fatmanın əl-ayağını kömürləyib, öz qızının ayağını axşamdan islanmağa qoymuşdu. Şah başmaq tayını hansı qızın ayağına geydirirdisə, olmurdu. Dolana-dolana gəlib Xasaygilə çıxdı. Analıq daz qızı irəli itələdi. Başmaq onun vəl ayağının ucunda qaldı. Fatma gəldi, başmağı geydi. Başmaq lap ayağının qalıbı oldu. Şah Məhəmməd baxdı Fatmaya, gördü doğurdan da bu ayıbsız gözəldi. Bir könüldən min könülə ona aşiq oldu. Kora, keçələ rast gəlmədiyinə sevindi. Qızı aparası oldu. Qız gedib quyudakı paltarını geyindi, xoruz qardaşını da götürüb getdi. Məhəmməd yeddi gün, yeddi gecə toy eləyib, Fatmanı aldı.
Tağda üç yemiş yetişdi. Biri sizin, biri bizim, biri onların. Onlar yedilər, o yana getdilər, biz yedik, bu yana gəldik."
"Raviyani əxbar, nağilani asar, şirin şəkər, xoş göftar, Şah Abbas cənnətməkan, tərəziyə vurdu təkan, iki qoz, bir girdəkan.
Biri varıymış, biri yoxuymuş, bir padşah varıymış. Bu padşahın varı-dövləti, cahi-cəlalı həddən aşıbmış, amma övlad üzünə həsrət imiş, nə oğlu varıymış, nə də qızı. Gecə-gündüz fikirləşirmiş ki, mən öləndən sonra yerimdə kim padşahlıx eləyəcək. Odu ki, vəzirini çağırıb dedi:
– Sənə qırx gün möhlət verirəm, hardan olur-olsun gərək mənə bir oğul tapasan, tapmasan boynunu vurduracam.
Vəzirin üç qızı varıydı. Axırda bu qərara gəldi ki, elə qızlarımın birinə oğlan paltarı geyindirim, onu aparım verim padşaha, axırı nə olar-olar. Vəzir böyük qızını yanına çağırıb dedi:
– Qızım, padşaha oğul olarsanmı?
Qız dedi:
– Ata, sən razı olsan, olaram.
Ata-bala razılaşdılar. Vəzir qızına dedi:
– Qızım, indi dur sən oğlan paltarı geyin, özü də qılıncdan-qalxandan götür yola düşək.
Qız o saat durub oğlan paltarı geyindi, belinə qılınc bağlayıb əlinə qalxan götürdü, başına dəbilqə keçirdi, başladılar ata-bala padşahın imarətinə sarı getməyə. Yolun bir tinində vəzir dedi:
– Qızım, sən burda gözlə, yadımdan çıxıb. Padşahın bir naməsi var, evdə qalıb, gedim onu gətirim, sonra gedək.
Qız razı oldu. Vəzir tez aralıx yolnan gəlib evdə paltarını dəyişdi, əlinə qılınc, qalxan alıb, üzünə niqab salıb gəldi qızının yanına, özünü tanımamazlığa qoyub dedi:
– Ey oğlan, sənin nə həddin var burda mənim yolumun üstündə dayanıbsan, bu saat səni iki parça eliyəcəm. Götür qılıncını gəl vuruşaq.
Qız atasını tanımadı. Qorxub qılıncı, qalxanı yerə atdı, başladı yalvarmağa.
Vəzir üzünnən niqabı açıb özünü qızına tanıtdı. Qız başa düşdü ki, atası onu yoxlamaqdan ötəri belə eləyirmiş. Vəzir qızını evinə gətirib dedi:
– Bala, sənnən padşaha oğul çıxmaz. Amma bu sirri o biri bacılarına demə!
Vəzir bu dəfə də ortancıl qızını çağırıb dedi:
– Qızım, padşaha oğul olarsanmı?
– Ata, niyə olmuram.
Vəzir ortancıl qızını da oğlan paltarına geyindirib qılınc, qalxan verib özüynən apardı. Yolda şəhərin kənarında, qəbiristanlığın yanında qızına dedi:
– Qızım, burda gözlə, padşahın naməsi yadımnan çıxıb evdə qalıb, gedim onu gətirim.
Qız heç bir söz demədi, başladı getməyə, elə beş-on addım getmişdi ki, vəzir gördü qızı qışqıra-qışqıra atasının dalınca gəlir. Vəzir dayanıb dedi:
– Qızım, sənə nə oldu, belə qışqırıb qaçırsan?
Qız dedi:
– Ata, mən burda tək dura bilmirəm, qorxuram, məni vəhmə basır. Vəzir qızının qorxaqlığını görüb elə ordan düz gətirdi evlərinə, özünə də dedi:
– Qızım, padşaha oğul olarsanmı?
Qız dedi:
– Atayi-mehriban, səbəb nədi ki, mənə bu sözü deyirsən?
Vəzir gördü yox, kiçik qızı çox ağıllıdı, özü də hər şeyi, hər sirri bilmək istəyir. Odu ki, padşahla olan söhbətini qızına danışdı. Qız bir xeyli fikirləşəndən sonra razı oldu. Bəli, kiçik qız da altdan geyib üstdən qıfıllandı, üstdən geyib altdan qıfıllandı. Oğlan paltarında belində qılınc, əlində qalxan, atasının yanına düşüb başladılar padşahın imarətinə sarı getməyə. Yolda yenə bir xarabalıqda vəzir dedi:
– Qızım, sən burda gözlə, mən bu saat qayıdıram.
Qız razı oldu. Vəzir tez evə gəlib paltarını dəyişdi, üzünə niqab çəkib əlinə qılınc-qalxan aldı, düz gəldi qızının yanına. Qız atasını tanımadı.
Vəzir dedi:
– Ey oğlan, sən nə cürətnən mənim yolumun üstündə da yanıbsan, bu saat sənin başını bədənindən ayıraram. Onda görərsən ki, dünyada necə oğullar var.
Qız özünü itirməyib dedi:
– Ə, nə çox basıb-kəsirsən, kişisən irəli gəl, görək kim kimin başını bədəninnən ayırır.
Qız sözünü qurtarmamış qılıncını çəkib hücum elədi.
Atası gördü yox, işi əngəldi, əgər özünü tanıtmasa qızı onu öldürəcək. Odu ki, üzündən niqabı götürdü. O saat qız atasını tanıyıb dedi:
– Atayi-mehriban, bu nə işdi eləyirsən, bəlkə elə vurub səni öldürəydim.
Vəzir dedi:
Vəzir qızını götürüb düz gəldi padşahın yanına, baş əyib dedi:
– Qibleyi-aləm sağ olsun, bu cavan oğlan sizə oğul olmaq istəyir, baxın görün xoşunuza gəlirmi?
Şah baxıb gördü cavan nə cavan, yemə, içmə, xətti-xalına, gül camalına tamaşa elə. Padşah vəzirə xeyli ənam verib cavanı götürdü özünə oğulluğa. Vəzirin oğlan paltarı geyinmiş qızını apardılar padşahın evinə.
Padşahın arvadı yaman soyuğ adam idi. Oğlanı görən kimi bir könüldən min könülə aşiq oldu ona. Oğlanı çağırtdırıb dedi:
– Gərək sən məni alasan, yoxsa sənin dərdinnən dəli divanə olacam.
Oğlan dedi:
– Axı sən mənim anamsan.
– Mən ana-mana bilmirəm, gərək məni alasan, əgər almasan, səni elə yerə yolladacam, heç sümüyün də tapılmasın.
Arvad nə qədər yalvardı, hədələdisə oğlanı razı sala bilmədi ki, bilmədi. Arvad elə həmin gündən özünü vurdu azarlılığa. Üç-dörd dənə quru yuxanı kürəyinin arasına qoyub girdi yorğan-döşəyə. Ərini çağırtdırıb dedi:
– Məndən daha sənə arvad olmaz, elə azarlamışam ki, tamam sümükləriməcən xurd-xəşil olub, inanmırsan bir qulaq as, gör bədənimdə nə xışıltı var.
Arvad yerin içində arxası üstə o üzə, bu üzə çevrildikcə, yuxalar xırtaxırt əzildikcə deyirdi:
– Görürsənmi sümüklərim nə cürə xışıldayır.
Padşah arvadın kələyinə inandı, soruşdu:
– Bəs sənin dərmanın nədi, de, tapım?
Arvad dedi:
– Mənim dərmanımı bircə tapsa sənin oğlun tapacax. Göndər onu gedib Bənidaş şəhəri padşahının arvadının əlindəki çubuğu gətirsin. Mən o çubuğu əlimə alsam o saat sağalıb ayağa qalxaram. Padşah o saat oğlunu çağırıb dedi:
– Oğul, görürsənmi anan bərk xəstədi. Gərək gedib Bənidaş şəhərinin sirrini öyrənəsən, həm də padşahın arvadının əlindəki sehirli çubuğu gətirəsən. Ananın dərmanı o çubuğdadı. Oğlan çox fikirləşdi, götür-qoy elədi, gördü ki, ayrı əlac yoxdu.
Getməsə arvad onu öldürtdürəcək. Odu ki, padşaha baş əyib dedi:
– Ey atayi-mehriban, sən məni ölümə də göndərsən gedərəm. Bəli, oğlan geyinib-keçinib, qılınc, nizə götürüb, yol tədarükü görüb mindi ata. Ayaq üzəngidə, diz qabırğada, günə bir mənzil, teyyi-mənazil, burda aynan, günnən, orda şirin dilnən, dərələrdən sel kimi, təpələrdən yel kimi. Badeyi-sərsər kimi, gəlib çıxdı yeddi yolun ayrıcına, gördü bir qoca abid yorulub yolun qırağında bir qara daşın üstündə oturub nəfəsini dərir. Oğlan abidi görən kimi atdan düşüb salam verdi. Dedi:
– Ey abid baba, mən cavanam, yorulmaram, gəl sən min ata, hara gedirsənsə ora qoyum, sonra mən yolumnan qayıdıb gedərəm.
Abid dedi:
– Qızım, məndən narahat olma, özüm burda oqurmuşam ki, yolu azanlara yol görsədim.
Qızı təəccüb götürdü ki, bu mənim qız olduğumu nə bildi. Odu ki, dedi:
– Abid baba, mən oğlanam, bəs niyə mənə qız dedin?
Abid dedi:
– Qızım, mən hər şeyi bilirəm. Səni atan oğlan adına padşaha oğulluğa verib, padşahın arvadı da sənə aşiq olub, sən onun könlündən keçəni eləməyibsən deyin səni gedər-gəlməz səfərə göndərib. İndi bil və agah ol, sənin getdiyin şəhərdə tamam hər şey daşa dönüb. Şəhərə girəndə görəcəksən ki, ağaclar, evlər, insanlar, heyvanlar, hamısı tey daşdı. Şəhərin lap ortasında bircə adam görəcəksən. o da yarıya kimi daş, qurşaxdan yuxarı adam. Sən şəhərin sirrini bircə ondan öyrənəcəksən. O adama yaxşılıq elə. o susuzluqdan yanır, ona həftədə bircə dəfə su verirlər. Sən ona çoxlu su ver, hər sirri sənə açar. Amma şəhərə girəndə hər yerdən inilti, nərilti, gurultu, zarıltı eşidəcəksən, nə badə dönüb geri baxasan, o dəqiqə sən də daş olacaxsan, geri dönüb baxmazsan. Görəcəksən ki, şirlər, pələnglər, əjdahalar, ilanlar üstünə gəlib səni dağıtmaq istəyir. Onda da geri çəkilmə, həmişə irəli yeri, sən irəli yeridikcə onlar yoxa çəkiləcək. Qız gördü abid yerin altını da bilir, üstünü də. Bir söz deməyib abidin əllərini öpüb, xudahafizləşib düşdü yolun ağına. Gethaget, gethaget, o qədər getdi ki, çatdı həmən Bənidaş şəhərinə. Şəhər darvazası hündür bir yerdəydi, özü də tamam taybatay idi, qız darvazadan içəri baxıb gördü ki, şəhər elə sakitdi, elə sakitdi ki, elə bil qəbiristanlıxdı. Nə bir, səs var, nə səmir. Çivin uçsa səsini eşitmək olar. Şəhərdə nə bir inni var, nə cinni. Hər nə varsa hamısı daş olub. Qız elə ki, ayağını darvazadan içəri qoydu, o dəqiqə bir hay-küy, bir gurultu qopdu, az qaldı qulağı tutulsun. Baxdı ki, hər yerdə bunu adıynan səsləyirlər. İstədi dönüb geri baxsın, birdən abidin sözləri yadına düşdü. Qız heç nəyə fikir verməyib şəhərin lap içinə girdi. Gördü ki, böyük bir imarətin qabağında yarıya qədər daş olmuş bir adam var. Ona yaxınlaşıb baş əydi, salam verdi. Gördü susuzluxdan yazığın dili-dodağı çat-çat olub, tez atdan düşüb ona su gətirdi. Bu adam suyu başına çəkib bir oxay çəkdi. Sonra dedi:
– Bala, bura neçə illərdi insan ayağı dəymir. Sən nahax gəldin, qaç canını qurtar, yoxsa səni də daşa döndərərlər.
Qız dedi:
– Mən daş olmaqdan qorxmuram, gəlmişəm buranın sirrini öyrənəm, səni də bu əzabdan qurtaram.
Yarı daşa dönmüş adam dedi:
– Ey oğlan, onda mənim qabağımdakı daşa dönmüş güllərin dalında gizlən, bir azdan sonra hündürboylu bir arvad gələcək, əlində də haça bir çubux, çubuğu həmin gül ağacına söykəyib mənə bir qab su verəcək, onda sən gül ağacının arasından onun çubuğunu oğurla, o mənə su verəndə qabı əlindən alıb yerə vuracam, arvad əyilib qabı gətirəndə tez daldan onun qollarını bərk bur, nə qədər yalvarsa buraxma, bütün daşa döndərdiyi adamların hamısını diriltsin, sonra burax. Qorxma, onun ki, çubuğunu əlinnən aldın, daha heç kimi daşa döndərə bilməz. Amma onun nəfəsində bircə qarğışı qalacax, sənə nə qarğasa o saat o olacax. Kişi sözünü yenicə qurtarmışdı ki, bir də gördü arvad gəlir. Qız tez gizləndi. Gördü bu başdan-ayağa tamam qara geyinmiş hündürboylu adamdı. Arvad gəlib kişi deyən kimi elədi. Əlindəki çubuğu gül ağacına söykədi. Qız tez çubuğu oğurladı. Sonra yarı daşa dönmüş adama su verəndə, kişi su qabını yerə vurdu. Arvad donquldana-donquldana əyilib qabı götürmək istəyəndə qız daldan arvadın qollarını bərk-bərk burdu. Arvad nə qədər yalvardısa da qız buraxmadı, dedi:
– Əgər bu şəhərin daşa dönmüş adamlarını diriltməsən səni buraxmayacağam.
Arvad gördü yox, özündən zalımına rast gəlib, əlacı kəsildi, bir sehr oxudu, bütün daşa dönmüş adamlar dirildilər.
Qız arvadı buraxdı. Arvad geri çəkilib qarğış elədi ki, səni görüm oğlansansa dönüb qız olasan, qızsansa dönüb oğlan olasan.
Qız elə o saat dönüb oldu anadangəlmə oğlan. Yarıya kimi daşa dönmüş adam tamam daşdan azad olub oğlana
dedi:
– Bala, indi de görüm mənnən nə istəyirsən, sənə verim?
Oğlan dedi:
– Sənnən heç nə istəmirəm. Ancaq bircə bu sirri mənə deyinən görüm, bu şəhər niyə belə başdan-ayağa daşa dönmüşdü? Bunu arvad niyə eləmişdi?
Kişi dedi:
– Bala, bil və agah ol ki, mən bu şəhərin padşahı idim. Bu da mənim arvadım idi. Mənim ilxımın içində dərya atı cinsindən iki kökatım varıydı. Onları ayrıca bir tövlədə bəsləyirdim. Günlərin birində tövləyə getmişdim, baxıb gördüm atlar qan-tərin içində, özləri də arıxlayıb çöpə dönüblər. Mehtəri çağırıb danladım ki, niyə atlara yaxşı baxmırsan? Mehtər and-aman eləyib dedi:
– Şah sağ olsun, gecə-gündüz onlara kişmiş, xurma yedizdirirəm, mənim heç bir günahım yoxdu.
Ürəyimə xof düşdü ki, bəlkə gecə atları minib ora-bura gedirlər. Qoy bir güdüm görüm bunlar niyə arıxlayır. Bir gecə mehtəri yanıma çağırıb dedim:
– Sən gəl paltarını ver mən geyim, bu gün atlara özüm baxacam, özün də heç kimin gözünə görünmə. Mehtər ayrı paltar geyib öz köhnə şalvarını, çuxasını, papağını verdi mənə. Axşam şər qarışanda evdə arvada dedim:
– Mən bu gecə evə gəlməyəcəm, vəzirgildə yatacam. Bu sözləri deyib düz gəldim atların yanına, qarannıxda bir küncdə gizləndim. Gecədən xeyli keçmiş bir də gördüm öz arvadım budu gəldi tövləyə, dedi:
– Mehtər, tez atları yəhərlə!
Mən o saat atları yəhərlədim. Hər ikimiz atlara minib yola düşdük. Bir xeyli getmişdik gördüm ki, hara getdiyimizi bilmirəm. Odu ki, bəhanə ilə dedim:
– Xanım, at vurub gözümə qan sağalıf, yolu əməlli görmürəm, bu dəfə qabağa sən düş, mən dalca gəlim. Arvad razı oldu. O qabaxda, mən də dalca gedirdik. Bir xeyli gedənnən sonra bir qəbiristanlığın yanında atdan düşdük. Arvad məni atların yanında qoyub, düz getdi qəbiristanlığın içinə, bir sərdabanın ağzındakı daşı itələyib girdi içəri, mən də qarabaqara qəbirlərin dalınca onu pusurdum. Sərdabanın deşiyindən baxıb gördüm ki, içəridə bir bədheybət qul var. Arvadım həmən qulun qucağında bir keyfdədi ki, gəl görəsən. Bir istədim elə oradaca girib ikisini də qılıncnan doğrayam. Sonra fikirləşdim ki, olan olub, keçən-keçib. Qoy bu sirri tamam öyrənim, sonra ikisini də öldürərəm. Bəli, aradan bir xeyli keçdi, arvadım qulun yanınnan çıxıb yornuxarnıx gəldi atların yanına, əlində də qəribə bir çubux. Birdən dilim dinc durmadı, dedim:
– Xanım, o nə qəşəng çubuxdu, onu hardan tapdın?
Xanım üzümə qışqırıb dedi:
– Mən sənə deməmişəm, gərək məndən heç nə soruşmayasan?
Mən tez barmağımı dişlədim ki, hə, yəqin mehtər bu əhvalatlardan xəbərdar imiş, amma mənim bu şərtdən xəbərim yox imiş. Odu ki, dedim:
Bu əhvalatdan sonra hər ikimiz ata minib başladıx geri qayıtmağa.
Bir az gedənnən sonra mən dedim:
– Xanım, məni bağışla, atamdan mənə yadigar qalmış bir üzüyüm varıydı. Üzük barmağımnan düşüb atları saxladığım yerdə, sən yavaşyavaş atı sür get, mən üzüyümü tapım, gəlib sənə çataram. Xanım razı oldu. Mən qayıdıb altdan bağladığım xəncərimi çıxardıb girdim sərdabaya, qulun başını kəsib qoydum xurcunuma, düz qayıtdım arvadımın yanına. Sabah xoruz banına yaxın obaşdannıx vaxtıydı, çatdıx evimizə. Arvad getdi evə, mən də atları tövləyə bağlayıb, paltarımı dəyişib gəldim evə. Gördüm arvadım gecə geydiyi libasını hələ əyninnən çıxartmayıb. Odu ki, fürsəti fota verməyib dedim:
– Arvad, bu nə vaxtın geyimidi, bu tezlikdə hara belə hazırlaşırsan, yoxsa gedən yerin var?
Arvadım dedi:
– Hə, axşam evə gəlməmişdin deyin yaman yuxumu qarışdırmışdım, ürəyim sənin yanında qalmışdı. Dura bilmədim, geyindim ki, gedim görüm sənin başına nə iş gəlib ki, səni yuxuda görmüşəm. Baxıb gördüm arvadımın üzündə üç-dörd yerdən ləkə var, dedim:
Arvadım tez güzgüyə baxıb dedi:
Gördüm ki, elə-belə deməynən gecəni əhvalatı bunun boynuna qoymax olmayacax. Odu ki, dedim:
– Arvad, gecə mən də səni yuxuda görmüşəm, söyləyim qulax as.
Başladım gecəki əhvalatı bir-bir söyləməyə. Mən söylədikcə arvadım rəng verib, rəng alırdı, amma özünü elə tutmuşdu, heç elə bil bu işlərdən xəbəri yox idi. Mən yuxunu söyləyib qurtaran kimi arvad dedi:
– A kişi, sən bilmirsənmi yuxuda gördüyün şeylər həmişə tərsinə olur.
Gördüm yox, belə işlərdən bir şey çıxmayacax, durub xurcundan qara qulun başını çıxartdım, dedim:
– Bəs buna sözün nədi?
Arvadım qulun başını görən kimi tez əlini atıb gecəki çubuğu götürdü, mən xəncəri çəkib onu öldürmək istəyəndə çubuğu atdı, çubux qılçama dəydi, o saat qurşağa kimi daş olub yerimdə qaldım. Elə bu vaxt vəzirim içəri girdi. Əhvalatı ona söylədim, arvad çubuğu indi də vəzirə vurdu. Vəzir tamam daşa döndü. Bu sirri heç kim bilməsin deyə arvadım bütün şəhər camaatını daşa döndərdi. Hər gün gəlib mənə zülm eləyib, həftədə də bir dəfə su verir. Nə qədər yalvarırdım, arvad, ya məni tamam daş elə, ya da azad elə. Deyirdi ki, sən mənim sevgilimi öldürübsən, gərək sənə hər gün cəhənnəm əzabı verəm. İndi bil və agah ol, mən bu şəhərin padşahı, bu da mənim arvadımdı. Bənidaş şəhərinin sirri də sənə söylədiklərimdi. Oğlan şahdan çox razı qalıb dedi:
– Sən ki, bu sirri mənə söylədin, əvəzində nə yaxşılıx deyirsən eləyim.
Padşah dedi:
– Elə o əlindəki çubuğu vur arvadıma, qoy boğazına kimi daşa dönsün. Ömrü boyu əzab çəksin, görsün camaata nə zülm eləyibmiş.
Oğlan dedi:
– Ata heç keyfini pozma, daha mən qız deyiləm, sehrkar arvad məni döndərib oğlan eləyib.
Vəzir bu işdən çox şad oldu. Oğlan atasını da götürüb padşahın yanına getdi, gətirdiyi çubuğu görsədib Bənidaş şəhərinin sirrini də başdan-ayağa danışdı. Padşah oğlunu qucaxlayıb o üzünnən, bu üzünnən öpdü.
Padşah dedi:
– Oğlum, mən sənə inanıram, amma gərək bu işi özüm gözümnən görəm.
– Ata, onda sən evdə pərdənin dalında gizlən, mən anamnan açıxca danışım, sən də qulağınla eşit.
Padşah günüzdən pərdənin dalında gizləndi. Oğlan içəri girib anasına dedi:
Arvad dedi:
– Əşi, nə xəstəlik, mən sənə dedim, ya gərək məni alasan, ya da sənin başını batıracam.
– Yaxşı, mən səni alaram, amma dur get padşahın yanına, de ki, daha xəstəliyim yaxşı olub. Arvad bu sözü eşidən kimi yerindən dik sıçrayıb özünə yetmiş yerdən sığal verdi. Qapıdan çıxmaq istəyəndə padşah pərdənin dalından çıxıb arvadı xirtdəklədi. O saat arvadı qatırın quyruğuna bağladıb dağda-daşda sürütdürdü. Arvad tamam tikə-tikə olub çəhənnəmə vasil oldu. Sonra padşah Hindistan padşahının qızını oğluna alıb qırx gün, qırx gecə toy elətdirdi. Öz tacını da başından götürüb oğlunun başına qoydu."
"Günlərin bir günündə Şah Abbas vəzirini çağırıb dedi:
– Vəzir, neçə aydı ki, seyrə çıxmamışam. Qoşun hazırlığı gör, tədarük elə, on günün səfərinə gedəcəyəm.
Vəzir Allahverdi baş əyib itaət elədi, çıxıb səfər tədarükü görməyə getdi. Bir neçə gündən sonra vəzir Allahverdi gəlib dedi:
– Qoşun hazırdı.
Şah Abbas atını minib düşdü qoşunun qabağına. Qoşun yavaşyavaş getməyə başladı. Nağıllarda mənzil tez başa gəlir. Az gedib, çox dayandılar, çox gedib az dayandılar, axırda gəlib çatdılar bir şəhərə. Bu şəhərdə bir nəfər tacir varıdı, bu tacirin bir arvadı, bir də naxırçısı varıdı. Bu naxırçının Banı adında gözəl bir qızı varıdı. Tacir naxırçı qızı Banını öz yanında saxlayırdı. Tacir eşitdi ki, şah Abbas gəlir, başladı şəhəri bəzəməyə. Banı, xanımından xəbər aldı ki, xanım, bu şəhəri niyə bəzəyirlər?
Xanım dedi:
– Şah Abbas şəhərə gəlib.
Tacirin arvadı naxırçının qızı Banının xətrini o qədər istəyirdi ki, evdə, bayırda nə paltar geysəydi, əvvəlcə bir dəstini Banıya geyindirib, o biri dəstini də özü geyərdi. Banı baxıb gördü ki, xanımı iki dəst paltar çıxardıb, bir dəstini özü geyib, o biri dəstini də Banıya verdi, hər ikisi geyinib çıxdılar külafirəngiyə.
Şah Abbas öz qoşunuynan şəhərə girmişdi. Təbil vuruldu, bütün şəhər əhli çıxdı Şah Abbasın qabağına. Tacirin arvadıynan naxırçının qızı banı da yuxarıdan baxırdılar. Şah Abbasın gözü sataşdı yuxarı, gördü ki, iki arvad var, bir-birindən gözəl. Şah Abbas bir könüldən min könülə Banıya aşiq olub, öz-özünə dedi:
– Bu qız kim olsa, gərək alam.
Şah Abbas əmr elədi ki, şəhərin bir tərəfində çadır qursunlar.
Qoşun çadır qurub əyləndi. Şah Abbas vəziri çağırıb dedi:
– Gedərsən şəhərə, filan evdə bir qız var, mən gələndə külafirəngidən baxırdı. Mən o qızı çox xoşladım, o qızın elçiliyini eləyib al mənə. Vəzir baş əyib, özünü yetirdi həmin tacirin evinə. Qapını döydü, tacir çıxdı qapıya, baxıb gördü ki, gələn vəzirdi. Baş əyib, ədəb salamını yerinə yetirib, vəziri evinə apardı.
Vəzir Allahverdi xan çox ağıllı adam idi. Söz tapıb başladı söhbətə, axırda gəlib çıxdı mətləb üstünə, dedi:
– Şah Abbas sənin qızına aşiq olub. Gərək qızını verəsən Şah Abbasa.
Tacir məəttəl qaldı, çünki onun qızı yoxudu, dedi:
– Mənim qızım yoxdu.
Vəzir dedi:
– Şah Abbas özü görüb, qızı çox xoşlayıb.
Tacirin yadına Banı düşüb dedi:
– Yəqin padşah naxırçının qızını görüb.
Vəzir Allahverdi sözü çox uzatmadı, durub gəldi Şah Abbasın yanına. Baş əyib dedi:
Şah Abbas dedi:
– Naxırçının qızı olmur, lap hər nə olsa da, get bu saat mənə al!
Vəzir Allahverdi xan özünü yetirdi tacirin yanına, qapını döydü, tacir qapını açıb, gördü ki, gələn vəzirdi.
Vəzir dedi:
– Padşah görən naxırçının qızıdı. Odu ki, gərək qızı verəsən padşaha.
Tacir dedi:
– Qızın ixtiyarı atasındadı, qoy naxırçını çağırım.
Vəzir razı oldu, tacir gedib naxırçını götürüb gəldi. Naxırçı tacirin evinə gəlib gördü ki, vəzir burdadı. Naxırçı ikiqat olub, vəzirin qabağında dayandı.
Vəzir naxırçıya yer göstərdi, naxırçı oturdu.
Vəzir Allahverdi xan dedi:
– Gərək qızın Banını padşaha verəsən.
Naxırçı baxıb gördü ki, vəzir elçiliyə gəlib, dedi:
Vəzir dedi:
– A kişi, dəli olubsan, padşahın sənət nəyinə gərəkdi?
Naxırçı dedi:
– Onda qoy, qızıma məsləhət eləyim.
Vəzir Allahverdi xan razı oldu. Naxırçı durub getdi qızının yanına, qızına dedi:
– Qızım, padşah sənə elçi göndərib, nə deyirsən?
Qız dedi:
– Get vəzirə de, istər şah ola, istər tacir, əlində sənəti olmasa, ona getmərəm.
Naxırçı özünü yetirdi vəzirə, ikiqat olub dedi:
– Qızım deyir ki, qoy padşah bir sənətin sahibi olsun, sonra gedərəm.
Vəzir baxıb gördü ki, çox ağıllı bir sözdü. Durub özünü yetirdi Şah Abbasa. Şah Abbas vəzirdən soruşdu:
Vəzir dedi:
– Razıdı, amma bir şərtnən.
Şah Abbas dedi:
– Danış görüm, nə şərtdi?
Vəzir Allahverdi xan sözə başlayıb dedi:
– Naxırçının qızının sənə gəlməyə sözü yoxdu, amma deyir hər kim olsa, sənəti olmasa, mən ona getməyəcəyəm.
Şah Abbas qəzəblənib dedi:
– Cəllad gedib vursun qızın boynunu.
Vəzir Allahverdi xan ağıllı adam idi, padşahın ayağına düşüb dedi:
– Gəl mənim bu sözümə qulaq as, boynunu vurdurma. Gəl sən bir sənət öyrən. Naxırçının qızını al.
Şah Abbas vəzir Allahverdi xanın xətrini çox istəyirdi. Sözünü yerə salmayıb razı oldu, dedi:
– Bəs nə sənət öyrənim?
Vəzir dedi:
– Baftaçılıq təmiz və gözəl sənətdi.
Padşah razı olub dedi:
– Get naxırçı qızına de ki, padşah baftaçılıq sənətini xoşlayır öyrənməyə.
Vəzir Allahverdi xan gedib naxırçının yanına, dedi:
– Padşah razıdı, amma baftaçılıq sənətini xoşlayır.
Naxırçının qızı razı oldu. Vəzir Allahverdi xan gedib padşaha xəbər verdi.
Şah Abbas xoşhal olub, əmr verdi ki, bir baftaçı tapın, iki günə mənə bu sənəti öyrətsin.
Padşah adamları şəhərə yayıb, bir bafta toxuyan tapdırdı. Götürüb gəldilər padşahın yanına. Şah Abbas xəbər aldı ki, neçə günə mənə bafta toxumağı öyrədərsən:
Baftaçı dedi:
– İki günə öyrədərəm.
Şah Abbas razı oldu, iki gün oturub ustadan bafta toxumağı öyrəndi.
İki gün tamam olanda Şah Abbas oldu baftaçı. Şah Abbas vəzir Allahverdi xanı çağırtdırıb dedi:
– Get, toy tədarükü gör.
Vəzir Allahverdi xan toy tədarükündə olub, üç gün toy elədi, naxır çının qızını aldı Şah Abbasa. Şah Abbas naxırçının qızı Banını götürüb gəldi evinə. Bir müddət aradan keçəndən sonra Şah Abbas vəzir Allahverdi xanı çağırtdırıb dedi:
– Vəzir bu gecə bir yuxu görmüşəm.
– Xeyir ola?
Padşah dedi:
– Xeyrə oxşamır. Yuxuda görmüşəm ki, bir qurd gündə bir qoyunumu yeyir.
Vəzir başını aşağı salıb fikrə getdi.
Şah Abbas dedi:
– Mən gərək yuxunu yozam, tez mənim dərviş libasımı verin.
Şah Abbas dərviş libasını geyinib çıxdı şəhərə. Dükanbadükan, evbəev gəzib, axırda gəlib çıxdı bir yerə, çox acımışdı, gördü bir aşpaz dükanı var, girib içəri gördü ki, burda o qədər adam var ki, oturmağa yer yoxdu. Axırda bir yer tapıb oturdu, xörək yedi, gördü ki, bu aşpazın xörəyi elə ləzzətlidi ki, ta nə təhər. Oturub axşamı gözlədi. Gün batdı, aşpazın dükanı boşaldı. Şah Abbas istədi ki, getsin, aşpaz baxıb gördü ki, qəribdi, tez qapını bağlayıb, Şah Abbasın döşünə bir yumruq vurub, itələyib saldı anbara.
Şah Abbas anbara düşüb gördü ki, özündən başqa da burda bir neçə nəfər var, bunlardan xəbər aldı:
– Bu nə işdi, siz burda neyləyirsiniz?
Dedilər:
– Bizi aşpaz bura salıb, gündə birimizi kəsib, xörək bişirib verir camaata.
– Yuxum düz çıxdı.
Şah Abbasın əlacı kəsildi, oturdu bunlarnan bir yerdə. Zindan görməyən adamın dünya başına dar gəlir. Bu dəmdə aşpaz qapını açıb, əlində bıçaq içəri girdi. Yapışıb Şah Abbasın yaxasından istədi ki, başını kəsə. Şah Abbas dedi:
– Əl saxla. Sən bu adamları kəsib neyləyirsən?
Aşpaz dedi:
– Kəsib pul qazanıram.
Şah Abbas dedi:
– Gəl, mən sənə gündə yüz tümən qazanc verim, sən bu adamları kəsmə.
Aşpaz dedi:
– Hardan verəcəksən?
Şah Abbas dedi:
– Mənə bir az sap ver, bafta toxuyum, apar ver Şah Abbasa. O sənə üç yüz tümən versin.
Aşpaz dedi:
– Razıyam, amma sözün yalan çıxsa, atanı yandıracağam.
Aşpaz tez bafta sapının tədarükünü gördü. Çoxlu sap gətirib Şah Abbasa verdi. Şah Abbas başladı bafta toxumağa. O elə naxışlar açdı ki, nə təhər. Baftanı verib aşpaza dedi:
– Apararsan bu baftanı verərsən vəzirə. O sənə pul verər.
Neçə gün idi ki Şah Abbas getmişdi, heç bir xəbər yox idi, vəzir çox nigarandı. Banı xanım da durub gəlmişdi vəzirin yanına, oturub Şah Abbasın yolunu gözləyirdi.
Bu dəmdə adam gəlib xəbər verdi ki, bir nəfər Şiraz şəhərindən gəlib, vəziri görmək istəyir.
Vəzir dedi:
– Buraxın gəlsin. Allah eləsin ki, Şah Abbasdan xəbər gətirsin.
Vəzir Allahverdi xan baftanı alıb uzatdı Banıya. Qız baxıb gördü ki, Şah Abbas bu baftaya darlıq naxışını vurub, dedi:
– Şah Abbas dardadı.
Vəzir Allahverdi xan tez aşpazı tutub, əl-qolunu bağlayıb dedi:
– Bu saat məni gərək dərvişin yanına aparasan.
Vəzir qoşun götürüb, aşpazı saldı qabağına, Banı xanım da qoşuldu bunlara. Birbaş gedib çıxdılar Şiraz şəhərinə. Aşpaz əlacı kəsilib, Şah Abbasın yerini göstərdi. Şah Abbas oturmuşdu, bir də gördü ki, qoşun töküldü içəri. Tez durub başına gələni vəzir Allahverdi xana danışdı.
Şah Abbas gəlib çıxdı vilayətinə, təzədən toy vurdurub, şəhərdə şadlıq elədi.
Bu işdən bir neçə müddət keçdi, bir gün Şah Abbas naxırçının qızını çağırıb dedi:
– Tədarük gör, bir seyrə çıxaq.
Banı tədarükdə oldu. Şah Abbas vəzir Allahverdi xanı da götürüb çıxdılar seyrə, at minib yola düşdülər. Dərələrdən sel kimi, çəməndə bülbül kimi, gedib çatdılar bir çayın qırağına. Şah Abbas baxıb gördü ki, bir qoca kişi yerdən daş götürüb atır çaya, bərk ah çəkir. Şah çox diqqətnən baxırdı, gördü ki, qoca öz işindədi. Naxırçının qızı Banı dedi:
– Bu qocanın ürəyində bir dərdi var ki, belə ah çəkir. Onun dərdini bilmək istəyirəm. Yazıq kişinin görən nə dərdi var?
Bu söz Şah Abbasın çox acığına gəlib, dedi:
– İndi ki belədi, get otur qocanın dərdinə şərik ol.
Bu söz Banıya çox toxundu. Odu ki, dedi:
– Gedərəm, mən qocadan artıq adam deyiləm ki.
Şah Abbas cəlladı çağırdı ki, qızın boynun vursun, vəzir qoymayıb dedi:
– İndi ki, belədi, öldürmə, qoy getsin qocanın yanına.
Şah Abbas razı olub, naxırçının qızını buraxdı, özü də təxtinə getdi. Eşit naxırçının qızından.
– Gəl, məni sən götür qızlığa.
Qoca razı olub, naxırçının qızı Banını götürüb qızlığa durub evə getdilər. Banı başladı qocanın evini silib-süpürməyə. Qoca oduna gedirdi. Axşam evə gəlib görürdü ki, Banı xörək bişirib. Bu qız qocanın çox xoşuna gəldi.
Günlərin bir günü qoca oduna gedirdi, naxırçının qızı Banı ona dedi:
– Qoy mən də gedim, bir az odun yığım, paltar yuyacağam.
Odunçu razı oldu. Onlar meşəyə getməyə başladılar. Yolnan gedirdilər.
Banı baxıb gördü ki, yolun ortasında bir daş var, amma yarısı yerdədi. O, qocaya dedi:
– Bu daş gedib-gələnə əziyyət verir, gəl bunu yoldan çıxaraq.
Qoca baxıb gördü Banı ağıllı söz deyir, razı oldu. Qoca baltaynan daşı çıxardıb, bir təhərnən yoldan rədd elədi. Qız baxıb gördü ki, daşın altında bir qədim mağara var. Tez torpağı o yana, bu yana atıb, mağaraya düşdü. Gördü ki, burda o qədər ləl, cəvahirat var, nə təhər.
Naxırçının qızı qocanı çağırıb, cavahiratı göstərdi. Tez iki kisə tapıb, başladılar bu cavahiratı daşımağa. Daşıdıqlarını daşıyıb, daşımadıqlarını da ört-basdır elədilər.
Naxırçının qızı Banı qocaya böyük bir ləl verib dedi:
Qoca tez özünü yetirdi tacirin yanına, dedi:
– Xanım deyir ki, bu ləli pul eləsin.
Tacir qocadan ləli alıb, baxıb gördü ki, çox qiymətli ləldi, amma bu ləli xırdalamağı gücü çatmayacaqdı.
Qocaya dedi:
– Sən dayan burda.
Tez gedib iki-üç tacir cəm elədi, bu ləli xırdaladılar. Qoca iki hambal tutub, pulları yığdı kisəyə, götürüb gəldi evinə.
Banı hambalları yola saldı, qocaya pul verib dedi:
– Get, bir dəst paltar al geyim, amma gələndə bir yaxşı bənna tap gətir.
Naxırçının qızı baxıb gördü ki, odunçu elə dəyişilib ki, tanımaq olmur. Banı ustanı çağırıb dedi:
– Bir aya kimi bir imarət tik, Şah Abbasın imarətindən də yaxşı olsun. Qiymətini də birə-üç artıq verim.
Ustalar razılaşıb işə başladılar. Nağıllarda vaxt tez başa gələr, bir ayın içində xəbər gəldi ki, imarət hazırdı.
Naxırçının qızı Banı ustaların pulunu verib yola saldı. İmarətə köçüb, ev şeyləri alıb, otaqları bəzəməyə başladı, amma qoca üçün bir otaq ayırıb, altına döşək salmışdı. Hər cümə axşamı da qazan qaynadıb kasıblara xörək paylayırdı.
Naxırçının qızının adı yayılmışdı bütün şəhərə. Bir gün vəzir Allahverdi xan Şah Abbasa dedi:
– Şəhərdə təzə imarət tikilibdi, sənin imarətin onun yanında heç nədi.
Şah Abbas çox həvəslənib dedi:
– Vəzir, gəl gedək görək o necə imarətdi?
İkisi də dərviş libası geyindilər çıxdılar şəhərə, gəlib evə çatmaqda olsunlar. Eşit naxırçının qızı Banıdan. Banı baxıb gördü ki, Şah Abbas gəlir, tez çıxdı külafirəngiyə. Şah Abbas imarətə baxırdı, birdən gözü sataşdı Banıya, dedi:
– Ey dad-bidad, gərək bu qızı alam, almasam yaşaya bilmərəm.
Vəzir razı oldu, bunlar qızın elçiliyinə getməkdə olsun, eşit Banıdan.
Banı tez özünü qoca odunçuya yetirib dedi:
– Bu saat Şah Abbas vəziriynən yanına gələcəkdi. Ağır ol, batman gəl. Şah Abbasa icazə verərsən otursun kənarda, vəzirə də bayırda.
Onlar səndən məni istəyəcəklər. Sən deyərsən ki, qoy qıza məsləhət eləyim. Durub gələrsən yanıma.
İstədi ki, içəri girə, qoca əliynən işarə elədi ki, kənarda otur. Vəzir Allahverdi xan istədi otura padşahın yanında, qoca qoymadı. İşarə edib oturtdu qapı ağzında. Şah Abbas təəccüb qaldı, amma qoca başını salıb dinmirdi.
Şah Abbası dərd kəsirdi. Vəzir Allahverdi xana bir dürtmə vurub dedi:
– Sözə başla.
– Biz gəlmişik sənin qızını bu dərvişə alaq, Allah əmriynən.
Qoca cavab vermədi, vəzir bir də dedi. Axırda qoca durub getdi qızının yanına, dedi:
– Nə deyirsən?
Banı dedi:
– Get deginən ki, iki yüz qızıl versin, bütün şəhərin kasıblarına xörək, paltar versin, sonra ona gedim.
Qoca gəlib yerində oturub, dedi:
– Qızım belə deyir, əgər gücün çatsa, qızımın dediklərini yetirsən, onu ala bilərsən.
Şah Abbası fikir aparıb dedi:
– Mən bu işin axırına kimi gedəcəyəm, razıyam.
Durub getdilər.
Şah Abbas təxtə çıxıb, nə ki xəzinəsində qızıl varıdı göndərdi qıza.
Qazan qaynadıb kasıblara əl tutdu, xəbər yolladı ki, toya başlayıram. Şah Abbas qızın əlindən o qədər yanmışdı ki, düşsəydi əlinə, qanını su yerinə içərdi.
Naxırçının qızı da işi başa düşmüşdü. Gəlin evinə gələndə, bir tuluq üfləyib içini doşabnan doldurdu. Naxırçının qızı Banını götürüb gətirdilər. Banı tez içəri girdi, bildi ki, Şah Abbas onu öldürəcək. Çatan kimi tuluğu qoydu gəlinin təxtinə, üstünü ipəknən örtdü, özü də gizləndi.
Şah Abbas əlində qılınc içəri girib, gördü qız yatıbdı. Ya Allah deyib, qılıncı çəkdi tuluğa. Banı da bu tərəfdən çıxıb dayandı Şah Abbasın qabağında. Şah Abbas baxıb gördü ki, naxırçının qızıdı, dedi:
– Ay Banı, bu nə işdi mənim başıma gətirdin?
Banı dedi:
– O qoca ki varıdı, ah çəkirdi, həmin qoca bax budu. Mən dedim ki, bunun da bir istədiyi var, sən məni qovdun, mən də bunun istədiyini yerinə yetirdim. Özüm də onun qızıyam. İndi nə deyirsən? Əgər məni saxlayırsansa, onda gərək bu qoca odunçunu da saxlayasan, yox qocanı saxlamasan, mən sənə getməyib, pullarını da geri qaytaracağam.
Şah Abbas naxırçı qızı Banının ağlını bəyənib, onun alnından öpdü. Təzədən toy vurdurub, murad hasil elədilər, qocanı da yanlarında saxladılar."
Dedim getmə qal,
Gəl ol abdal,
Mən olum diləfkar.
Dilimdən nə dedim yarə,
Eşq odunu bəyan eylə,
Ya məni öldür, qan eylə,
Ya seyrağıbı gözdən sal.
Şah Abbas cənnətməkan,
Tərəziyə vurdu təkan.
İki qoz, bir girdəkan.
Bəli, biri varımış, biri yoxumuş, bir Hindistan padşahı varımış. Bu padşahın dövləti-malı, cah-calalı o qədər imiş ki, bütün adamlar onu barmağnan göstərirmişlər. Bu padşahın iki oğlu varımış, birinin adı Ərkə, o birisinin də adı Cahangir imiş. Ərkə padşahın böyük oğlu idi, ancaq ağıldan bir qədər səfeh imiş. Balaca oğlu Cahangir isə qüvvətli, ağıllı, qanacaqlı, min adama cavab verə bilən bir oğlan imiş.
Padşahlarda qayda bu imiş ki, özü öləndən sonra padşahlığa ancaq böyük oğlu keçə bilərmiş. Amma bu padşah sağlığında vəsiyyət eləmişdi ki, o öləndə yerinə kiçik oğlunu qoysunlar. Ay dolandı, il keçdi, iş belə gətirdi ki, padşah öldü. Padşah öləndən sonra camaat narazı olub böyük oğlun padşah olmasını istəmədi.
Vəzir, vəkil əyanlar hamısı Cahangirə afərin dedilər. Şikardan qayıdan kimi Cahangiri padşah seçdilər. Böyük qardaş bunu görəndə acıq eləyib üç yüz qoşunnan vilayətdən çıxdı. Məsəldi deyərlər: “Qarğa qoz ağacından düşsə, yiyəsinə bir qoz mənfəət verər”. Bəli, bir müddət böyük qardaş öz qoşunuynan orda-burda gününü keçirdi. Amma “it araba kölgəsində yatar, elə bilər öz kölgəsidi”. Bir müddətdən sonra gördü ki, daha keçmir, naəlac qalıb qardaşının yanına gəldi. Qardaşı onu öz qoşun başçısı təyin elədi.
Vaxt o vaxt oldu ki, bir gün bunlar yenə şikara çıxmalı oldular. Atası öləndə balaca oğluna vəsiyyət eləmişdi ki, şikara gedəndə qardaşından qabağa düşmə, gecə qaranlıqda çöldə qalma. Bu sözü Cahangir yadında saxlamışdı.
Bəli, şəhərdən xeyli uzaqda, bir çölli-biyabanda düşüb dincəlmək istədilər. Böyük qardaş hiyləni əvvəldən qurmuşdu. Burda dağın dibində böyük bir armud ağacının yanında dərin bir quyu varıdı. Böyük qardaş bir nəfəri göndərdi ki, gedib quyudan ona su gətirsin. Bu adam bir azdan sonra qayıdıb kamal-ehtiramnan baş əyib dedi:
– Qibleyi-aləm, quyu o qədər dərindi ki, su çıxartmaq mümkün deyil.
Cahangir bu sözü eşidən kim, qəzəblənib ayağa qalxdı, böyük qardaş da özünü sındırmamaq üçün onnan bərabər quyunun yanına getdi.
Quyu o qədər dərin idi ki, gərək bir adamın belinə ip bağlayıb quyuya sallayaydılar ki, su çıxardaydılar. Ərkə qabağa yeriyib ipi belinə bağladı. Kiçik qardaş razı olmadı ki, bu duran yerdə böyük qardaşı quyuya düşsün. İpi qardaşından alıb öz belinə bağladı. Cahangir boylu-buxunlu, qüvvətli, ürəkli bir adam idi. Üç-dörd nəfər ipin ucundan yapışıb Cahangiri quyuya salladılar.
Cahangir qabı suynan doldurub xəbər verdi ki, məni yuxarı çəkin.
Namərd qardaşı yarı yolda ipi kəsdi. Cahangir tappıltı ilə quyunun dibinə düşdü. Ərkə tez qılıncı çəkib Cahangirin atını da yaraladı. Şikardan geri döndülər. Şəhərə çatar-çatmaz camaat gördü ki, Cahangir şahın atı yaralı, qanı axa-axa gəlir. Özü də, atın üstündə heç kim yoxdu. Hamı təəccübləndi ki, bəs şah hanı.
Böyük qardaş fürsətdən istifadə eləyib dedi:
– Ey camaat, biz şikara çıxanda böyük bir qəza üz verdi. Armudlu quyudan su çəkməyə gedəndə, quyunun yanından bir şir çıxıb Cahangir padşahı həlak eləyib, atın da yaraladı, biz də qoyub qaçdıq.
Gəl sənə xəbər verim Cahangirdən. Cahangir bir həftə quyuda qaldı. Bir gün qəzadan olan kimi, yolnan gedən böyük bir karvan həmin quyunun yanında dəvələri açıb bir az dincəlmək istədi. Tacirbaşı çox susamışdı, qab götürüb bir neçə nəfərnən quyunun başına gəldilər. Qabı suya sallamaq istəyəndə bir zarıltı eşitdilər. Tacirbaşı qulaq asıb gördü ki, quyuda adam var. Quyuya ip salladılar. Cahangir ipi belinə bağladı. İki-üç adam nə qədər əlləşdilər bunu quyudan çıxarda bilmədilər. Axırda yeddi nəfər adamnan Cahangiri quyudan çıxartdılar.
Tacirbaşı Cahangiri tanıdı. Dedi:
– Bəs bu nə qəza-qədərdi ki, sənin başına gəlib.
Cahangir tamam-kamal başına gələn əhvalatı nağıl elədi. Tacirbaşı buna bir dəst dərviş paltarı geyindirib özüynən bərabər şəhərə gətirdi.
Bunu öz evinə aparıb dedi:
– Bu evdə ye, iç, yat. Nə badə, nə badə eşiyə çıxasan! Birdən ağlın kəsməz bazarda-zadda qəsidə-filan oxuyarsan ha! Padşah bilsə, öz qorxusundan o saat səni öldürtdürər.
Bir müddət Cahangir dərviş paltarında tacirin evində qaldı. Bir gün öz-özünə fikirləşdi ki, yaxşı bəs mən nə vaxta kimi evdə oturum? Bu kişilikdən deyil. Odu ki, durub ayağa dərviş paltarını geyib, kəşkülü əlinə alıb, təbərzini qoluna salıb bazara çıxdı. Cahangirin gözəl səsi varıdı. Bazarın bu başından düşüb o başına qədər bir qəsidə dedi. Qəsidə o qədər xoş avaznan deyilirdi ki, bütün bazar əhli öz alış-verişini, dükanını buraxıb dərvişin tamaşasına gəldi. Xəbər tez padşaha çatdı.
Nə durmusan, padşah, tacirbaşının yanına bir Beçə dərviş gəlib, bu gün bazara çıxıb bir qəsidə deyib, bütün camaatı heyran eləyib. Padşah tez əmr elədi:
– Taciri çağırın mənim yanıma!
Bu xəbəri tacirə bazarda çatdırdılar. Tacir şübhəyə düşüb dedi:
– Mən nə eləmişəm, mənim nə günahım var ki, padşah məni yanına çağırır.
Tacir evə gələndə yadına düşdü ki, yəqin Beçə dərvişi tanıyıblar, odu ki, padşah da məni çağırtdırıbdı. Şamnan gətirdiyi meyvədən bir yaxşı xonça tutub padşahın hüzuruna apardı. Padşah tacirə qəzəblənib dedi:
– De görüm, nə dərvişdi ki, mənim məmləkətimdə məndən bixəbər qəsidə oxuyur.
Tacir dedi:
– Qibleyi-aləm sağ olsun, o mənim nökərimdi. Şam səfərindən qayıdanda özümnən bərabər gətirmişəm.
Padşah əmr elədi:
Vəzir padşaha yaxınlaşıb dedi:
– Qibleyi-aləm, əgər tacirnən dərvişin boynunu vurdursaq, başqa padşahlar eşidib bizi töhmətləndirərlər. Yaxşısı budu ki, bunları məmləkətdən sürgün eləyək, çıxıb getsinlər.
Padşah bu təklifə razı oldu. Beçə dərviş bu vilayətdən sürgün olunub Qəndəhar məmləkətində Mənzər şah adında bir padşahın torpağına getdi. İki-üç ay burda dərviş paltarında gizlənib eşiyə çıxmadı. Bir gün öz-özünə yenə fikir elədi ki, yaxşı, sən qüvvətli pəhləvan olasan, camaatın üzünə çıxmayasan? Beçə dərviş paltarını geyinib, kəşkül və təbərzinini də götürüb bazara çıxdı. Özünü saxlaya bilməyib bir qəsidə oxudu.
Camaat böyüklü-kiçikli tamaşaya çıxdı. Bu xəbəri Mənzər şah eşitdi; şah əmr edib dərvişi hüzura gətirtdi. Şah üzünü dərvişə tutub dedi:
– De görüm, sən kimsən və sən nə haqnan mənim məmləkətimdə dərvişlik eləyirsən.
Dərviş dedi:
– Qibleyi-aləm, mən bir dərviş babayam, şəhərləri kəndləri qapıqapı gəzib özümə çörək pulu qazanıram.
Padşah vəzirləri çağırıb bu dərvişin kim olduğunu soruşdu.
Padşahın iki vəziri var idi. Birinin adı Bəhmən, o birisinin adı Cənnət vəzir idi. Bəhmən vəzir mərdimazarlıqda, şeytançılıqda ad qazanmışdı.
Cənnət vəzir isə yumşaq təbiətli, qanacaqlı bir adam idi.
– Padşahım sağ olsun, bu boyda, bu buxunda dərviş olmaz, bu Hindistan padşahının kiçik oğlu Cahangirə oxşayır.
Padşah Cənnət vəzirin fikrini bilmək istəyirdi, bu vaxt Cənnət vəzir qabağa yeriyib təzim eləyərək dedi:
Padşah hər iki vəzirin sözündən sonra yenə də şübhəyə düşüb bunun öyrənilməsini Bəhmən vəzirə tapşırdı. Bəhmən vəzir dedi:
– Padşahım sağ olsun, bunu aparaq bir içki məclisinə, çalğıçı dəstəsinə deyək çalsın, hərgah çalğıçıya qulaq asmasa, onda bilərik ki, dərvişdi. Yox, keflənib çalğıdan nəşə alsa, onda bilərik ki, xəbərgünəndeyihindidi.
Vəzirin dediyi kimi elədilər. Padşah qulaq asırdı. Beçə dərvişin qabağına şərab gətirdilər, başladı içməyə. Bir azdan sonra bir tərəfdən çalğı çalındı. Çalğı səsi eşidən kimi, dərvişin tükləri biz-biz olub, içki içə-içə çalğıya tamaşa elədi. Bu vaxt Bəhmən vəzir üzün padşaha tutub dedi:
– Sizə dedim ki, bu xəbərgünəndeyi-hindidi.
Cənnət vəzir bu işin üstünü örtmək istəyib dedi:
– Hərçəndi dərvişlərin hamısı tiryəki, bəngi olurlar, ancaq elə dərviş də var ki, yaxşı içib heç keflənməz; elə də dərvişlər var ki, çalğıdan çox xoşu gələr.
Padşah yenə də məsələni ayırd eləyə bilmədi. Bu səfər də dərvişin kim olduğunu öyrənməyi Cənnət vəzirə tapşırdı. Cənnət vəzir dedi:
– Padşahım sağ olsun, mən bu gecə dərvişi evə aparıb tamam-kamal öyrənərəm ki, görüm o kimdi.
Cənnət vəzir dərvişi götürüb evə gəldi. Cənnət vəzirin evdə on beş yaşında Gülqonça xanım adında bir qızı varıdı, bu qız o qədər gözəl idi ki, yemə, içmə, gül camalına, xətti-xalına tamaşa elə. Axşam oldu, aralığa yemək gətirdilər. Dərviş kəmali-ədəblə durub əlini-üzünü yudu, süfrəyə oturdu. Çörək yeyəndən sonra vəzir dərvişdən soruşdu:
Dərviş dedi:
– Mən dərviş-zad deyiləm, mən Hindistan padşahının balaca oğlu Cahangirəm.
Vəzir dedi:
– Qorxma, mən səni padşahın əlinə verməyəcəyəm.
Sənə kimdən xəbər verim, Gülqonça xanımdan. Gülqonça xanım dərvişin üzünü görən kimi ona məhəbbət bağladı. Öz kənizlərini başına yığıb ağlamağa başladı. Kənizlər buna ürək-dirək verib deyirdilər:
– Xanım, bu, ayıb işdi. O, dərvişin birisidi, sənə yaraşmaz ki, ona aşiq olasan, çıxart bunu qəlbindən. Atan bilsə yaxşı olmaz.
Qız bir təhər özünü saxladı. Gecə yatmaq vaxtı gəldi. Oğlandan ötrü ayrı otaqda yer saldılar. Gecənin bir vaxtın idi. Qız özünü saxlaya bilməyib üz qoydu oğlanın otağına. Gördü ki, oğlan taxtın üstündə yatıbdı. Qız oğlana sarı yeriyib istədi ki, oğlanı öpsün.
Oğlan yuxudan oyanıb qızı öz başının üstündə gördü. Hirslənib ona iki barmağıynan bir sillə vurdu. Qız qəşş elədi. Kənizlər tökülüb onu ayıltdılar. Qız ayılıb yenə üzünü oğlana tutdu, dedi:
Oğlan yenə qəzəblə qıza dedi:
– Doğrudan da sən iyid oğlansan.
Qərəz, vəzir gecəynən mollanı çağırıb qızın kəbinini oğlana kəsdirdi. O gecəni Gülqonça Cahangirnən bir yerdə qucaqlaşıb yatdı.
Sabah oldu, padşah Cənnət vəziri çağırdı ki, de görüm dərviş haqqında nə öyrəndin. Cənnət vəzir yenə əvvəlki sözünün üstündə durub dedi:
– Padşah sağ olsun, bu bir dərviş adamdı.
Bəhmən vəzir də əvvəlki inadından əl çəkməyib padşahı inandırdı ki, xəbərgünəndeyi-hindidi. Hər iki vəzir arasında mübahisə başlandı.
Bəhmən vəzir yenə öz inadında durub padşaha dedi:
– Padşahım sağ olsun, mənim bir də bir tədbirim var, bizim pəhləvanların hamısını çağıraq, bir pəhləvannan bu küştü tutsun, hərgah təbil-nağara çalınanda bunda həvəs oyansa, onda bilərik ki, bu dərviş deyil, padşahın oğludu. Yox, bunda heç bir hərəkət olmasa, onda yəqin edərik ki, dərvişdi.
Bu söz padşahın ağlına batdı. Əmr elədi üç yüz pəhləvan hazır oldu. Padşahın həmişə yedirdib, içirdib bəslədiyi baş pəhləvanı Fərhad xan da burda idi. Dava təbli vuruldu. Dərvişə dava paltarı gətirdilər ki, geyinsin. Yeddi dəst paltar gətirdilər, paltarı geyəndə bir balaca qollarını qalxızan kimi paltarlar parça-parça oldu. Xəbəri padşaha yetirdilər ki, padşah sağ olsun, yeddi dəst paltar gətirdik, hamısını parçapar ça elədi. Padşah vəziri yanına çağırıb tədbir istədi. Vəzir dedi:
– Ayrı əlacı yoxdu. Firəng padşahının bizə bağışladığı bir dəst paltar neçə ildi ki, anbarın küncündə qalır. Bəlkə bu paltar ona gəldi.
Padşah əmr elədi həmin paltarı gətirdilər. Paltarı Beçə dərviş geydi, elə bil ki, əsil bunun əyninə tikilibmiş. Sonra qılınc gətirdilər, bir dəfə qılıncın dəstəsindən yapışıb, bir barmağıynan qılıncın ucunu əydi. Qılınc o saat sındı. Yeddi dənə yaxşı qılınc gətirdilər, hər birini bir dəfə qatlayan kimi sınırdı. Xəbər padşaha çatdı ki, bəs nə qədər yaxşı qılınc gətirdik, hamısını sındırdı, birdən Bəhmən vəzirin yadına düşdü ki, Firəng padşahı paltarnan bərabər, bir yaxşı qılıncı da peşkəş eləmişdi, onu gətirək bəlkə sındıra bilmədi. Padşah adam göndərdi anbardan qılıncı gətirdilər. Qılınc üç put ağırlığında idi, özü də xalis poladdan qayrılmışdı. İndi buna at lazım idi. Padşah əmr elədi nə ki, yaxşı atları var idi gətirdilər. Beçə dərviş hansı atın belinə bir dəfə əlini qoydusa, o saat atın beli sındı. Padşah əmr elədi Çin padşahının bağışladığı atı gətirdilər. Bəli, buna indi əmud lazımdı. Bəhmən vəzirin yadına düşdü ki, xəzinədə çoxdan bir yekə əmud saxlanılır. Adam göndərdi onu gətirdilər. Bu əmudun ağırlığı üç put idi.
Beçə dərviş paltarı geyib, qılıncı belinə bağlayıb ata suvar oldu. Təbli-cəng çalındı, camaat dörd tərəfi tutmuşdu. Fərhad xan meydan sulayırdı. Beçə dərviş özünü meydana yetirdi, bunlar meydanda olsun, gəl sənə xəbər verim padşahın qızından.
Beçə dərviş Fərhad xana yaxınlaşıb dedi:
– Bizlərdə fürsəti hərifə verərik, indi növbə sənindi. Vur qılıncı görək.
Fərhad xan bığıburma, yekəqarın, eybəcər bir pəhləvan idi. Bunun qabağına əjdaha keçsəydi parçalardı. Beçə dərviş ona yaxınlaşıb, əvvəl Fərhad xanın vurmasına hökm elədi. Fərhad xan düşünürdü ki, mən əjdaha ilə vuruşan adamlardanam, bu mənim qabağımda nə davam eləyəcəkdi. Özünü sındırmayıb bir qılınc vurdu. Qılınc Beçə dərvişin qalxanına bir barmaq işlədi. Beçə dərviş qəzəblənib əl atdı Fərhadın yaxasına, onu elə atdı ki, Fərhad fırlana-fırlana yerə düşüb canı çıxdı.
Simuzər xanım bunu görüb ürəkdən sevindi. Bəhmən vəzir əhvalatı padşaha bildirdi ki, evin yıxılmasın, nə durmusan, bunun qabağında dayanmaq olmaz! Padşah əlacsız qalıb vəzirləri yığıb məsləhət elədi. Cənnət vəzir padşaha yaxınlaşıb dedi:
Bunda ki bu şücaət var, bir vaxt bizə lazım olacaq.
Bu vaxt uzaqdan fil üstündə yekəpər bir adam üz qoyub meydana sarı gəldi, yaxınlaşıb padşaha bir kağız verdi. Kağızda yazılmışdı ki, Şam padşahı sənin qızını istəyir, əgər qızını verməsən, sabahdan davaya hazır ol.
– Gedib padşahınıza deyərsən ki, o çox ağılsız adamdı! Ona görə bizdən ona qız yoxdu. Əlinnən nə gəlirsə əsirgəməsin!
Sonra soruşdu ki:
– Kifayətləndinmi?
Pəhləvan cavab verdi ki:
– Xeyr.
Beçə dərviş dedi:
– Onda bu saat kifayətləndirərəm.
Beçə dərviş iki barmağıynan pəhləvanın qulağının birini çıxarıb ovcuna qoydu.
Yenə soruşdu:
– İndi kifayətləndinmi?
Pəhləvan cavab verdi ki:
– Yox.
Beçə dərviş qəzəblənib, əl atdı həmin pəhləvanın burnunu dibindən qopardıb ovcuna qoydu, soruşdu:
– İndi kifayətləndinmi?
Pəhləvan bu səfər dedi:
– Hə, elə isə get padşahına deynən ki, əlindən nə gəlir eləsin.
Pəhləvanın burnundan, qulağından qan axa-axa üz qoydu getməyə.
Hamı Beçə dərvişin bu hərəkətinə məəttəl qaldı. Bəli, Şam padşahı öz əyanlarıynan bərabər oturub Qırtasın yolun gözləyirdilər. Bir də gördülər ki, budu, Qırtasın burnundan, qulağından qan axa-axa yetirib əhvalatı padşaha dedi:
– Mənzər padşahın vilayətinə bir pəhləvan gəlmiş ki, mənim kimi pəhləvanı bu günə saldı. Heç vaxt onun qabağında durmaq olmaz!
Şam padşahı bunun acığına sabahdan davanı başlayacağını bildirdi. Gözünə döndüyüm Simuzər xanım davam gətirə bilməyib, gecəynən kənizləri Beçə dərvişin yanına göndərdi ki, aman günüdü, ondan ötrü ölürəm, tez özünü mənə yetirsin.
Dərviş əvvəl məhəl qoymadı, sonra xanımın sözündən çıxmaq istəməyib, kənizlərnən bərabər qalaçaya getdi. Qalaça elə bir yerdə idi ki, dörd tərəfi uca divarnan hasarlanmışdı, quş-quşluğuynan bura qanad sala bilməzdi. Qərəz, oğlan özünü qıza yetirdi. Yeyib, içəndən, uzun söhbətdən sonra qucaqlaşıb bir taxtın üstündə yatdılar. Gəl sənə xəbər verim Qara Qəhrəmandan. Qara qəhrəman Simuzərin əmisi oğlu idi. Özü də Simuzəri çoxdan sevirdi. Amma qız ona məhəl qoymurdu. Həmin gün Qara qəhrəman qızın yanına gəlir ki, bəlkə onun razılığını aldı. Otağa girib qızın bir oğlannan qucaqlaşıb yatdığını görəndə sifəti qaraldı, gözləri hədəqədən çıxdı, tükləri bizbiz oldu.
– Ay dadi-bidad, mən neçə ildi qızın eşqiynən sərgərdan gəzim dolanım, onun bir barmağını belə görə bilməyim, bir dərvişin birisi haralardansa gəlib qıznan qucaqlaşıb yatsın! Bu kişilikdən deyil, indi mən bunu parça-parça eləyəcəyəm, – deyib qılıncını çəkir, iki oğlanın alnından elə bir qılınc vurur ki, qılınc iki barmaq başa işləyir. Oğlanı qan götürüb özündən gedir. Qara Qəhrəman da qaçıb gizlənir.
Qız oyanıb oğlanı bu halda görəndə az qalır bağrı çatlasın. Atasının qorxusundan bilmir nə eləsin. Tez kənizləri çağırıb Beçə dərvişi bir palaza bürüyüb öz atıynan şəhərin bir kənarına tulladır. Bəli, səhər oyanıb görürlər ki, Beçə dərvişdən xəbər yoxdu. Vəzir adam göndərib bütün şəhərin hər tərəfini axtartdırır, heç bir xəbər bilən olmur.
Bir gün axşama qədər Beçə dərviş ölümcül halda dərənin dibində qalır, heç kəs soraq tutmur. Beçə dərvişin atı onu tək buraxmayıb yanında otlayırdı. Burda olan Sarıgədih adında yerdə Qırx haramı quldur yaşayırdı. Onlardan biri dərəyə düşüb atı gördü, tutmaq istədi. At həmin adamı yaxınına qoymayıb qabağına keçəni ağzıynan qapırdı, dal tərəfinə keçəni də təpiynən vururdu.
Bu adam əhvalatı gəlib quldurbaşı Siyah şaha xəbər verdi. Siyah şah dərhal atı tutub gətirməyi əmr elədi. Bir neçə qaçaq Beçə dərvişin atını tutmaq istəyəndə gördülər ki, bir nəfər yaralı adamı palaza bürüyüb bura atıblar. Bunu götürüb Siyah şahın yanına apardılar. Siyah şah gördü ki, bu bir gözəl oğlandı, ancaq başından qılıncla yaralanmışdı.
Oğlana yazığı gəlib, tez əmr elədi bir nəfər həkim gətirdilər. Siyah şah həkimi çağırıb dedi:
– Bilmirəm, nə təhər olur olsun, tezliknən bu oğlanı sağaltmalısan!
– Bu oğlanın baxtı o vaxt kəsib ki, qılınc bir barmaq artıq işləyibdi.
Amma qılınc çox zəhərli qılıncmış, yazıqdan çox qan gedibdi.
Həkim yeddi qazan süd gətirtdi. Südnən yaranı yudu. Bir dəqiqənin içində süd zəfəran rənginə döndü, ikinci dəfə yenə südnən yuyub, zəhərlənmiş südü atdı. Südnən yaranı o qədər yudu ki, axırda süd zəhəri təmizləyib öz rəngini aldı. Səhəri oğlan gözünü açdı. Başının üstündə Siyah şahı, bir də qaçaqları gördü. Üç gün bu minvalnan bunun başına müalicə elədilər. Həkimin tapşırığına görə, yavaş-yavaş bunun xörəyini artırdılar ki, bədənindən gedən qan yerini tutsun. Bir həftə bu munvalnan keçdi. Bir gün Beçə dərviş eşitdi ki, şəhərdə təbli-cəng çalınır. Baxıb gördü ki, bir nəfər meydanda atını cövlan etdirir, bunun qabağına çıxan heç bir adam tapılmır. Bu əhvalatı görən kimi, Beçə dərvişin tükləri biz-biz olub, qanı cuşa gəldi. Tez atını minib meydana getmək istədi. Siyah şah dedi:
– Bala, yaran hələ sağalmayıbdı, gözlə, birdən dava-zad elərsən.
Beçə dərviş dedi:
– Xeyr, dava eləmərəm.
Atı minib meydana sarı getdi. Atını bir tərəfdə bağlayıb özü də camaata qoşulub başladı tamaşa eləməyə. Meydanda at oynadan həmin burnunu, qulağını kəsdiyi Qırtas pəhləvan idi.
Beçə dərviş yox olandan sonra Mənzər şahın bir nəfər də pəhləvanı qalmamışdı. Odu ki, Qırtas meydanda atını o yan, bu yana sürüb pəhləvan istəyirdi. Beçə dərviş tab gətirə bilməyib, ata minib üz qoydu meydana.
Padşah, vəzir, əyanlar, camaat hamısı məyus olmuşdu. Qırtas qışqırırdı:
– Hanı o axmaq Beçə dərviş. Deyin gəlsin mənim müqabilimə.
Beçə dərviş irəli yeriyib dedi:
– Neyləyirsən Beçə dərvişi, əvvəl mənnən vuruş, sonra Beçə dərviş gələr.
Qırtas bunu saymayıb, rişxəndlə cavab verdi:
– Sən nəsən ki, mənim qabağımda durasan. Səni mən bir qılıncnan yox elərəm.
Bu söz Beçə dərvişə acıq gəlib dedi:
– Uzun danışma, ya sən vur, ya mən vuracağam. Qırtas qalxanı başına çəkib dedi:
– Vur!
Beçə dərviş əl atıb qılıncın qəbzəsinə, çıxarıb ona elə bir qılınc vurdu ki, səsinə yeddi ağaclıqdan adamlar afərin dedilər. Qırtas iki parça olub, atıynan bərabər yerə sərildi. Beçə dərviş atı məhmizləyib camaat içindən yox oldu.
Bəli, padşah gördü ki, bir nəfər naməlum adam meydana girib buna köməklik elədi. Üzün vəzirə tutub dedi:
– Bəhram vəzir, sən vaxtında qoymadın ki, biz Beçə dərvişi əlimizdə saxlayaq. İndi bərk günümüzdə əlimizdən tutardı. Gəl sənə kimdən xəbər verim, Qırtasın yaşadığı şəhərin padşahından.
Bu padşah Qırtasın öldürülməsini eşidib qəzəbləndi. Əmr edib birinci pəhləvanı Vərğanı üç yüz min qoşunnan davaya göndərdi.
Mənzər şah gördü ki, budu, qoşunun ucu açıldı. Vəzirləri çağırıb dedi:
– Tədbir görün görək nə qayıraq. Təbili kimin adına vuraq?
Vəzir dedi:
– Padşah sağ olsun, heç bir əlacımız yoxdu. Təbili vurdurarıq, qabağa kim çıxar-çıxar. Vərğa özünü meydana yetirib pəhləvan istəyirdi. Yenə bunu Beçə dərviş dağdan gördü. Özünü saxlaya bilməyib, Siyah şahdan izn istədi.
Siyah şah dedi:
– Sən gedib meydana girəndə özünü saxlaya bilməyib dava edəcəksən, ancaq onu bil ki, sənin bədəninin qanı hələ öz yerini tutmayıbdı.
Beçə dərviş hirslənib dedi:
Siyah şah öz adamlarından iyirmi nəfərini Beçə dərvişə qoşub yola saldı.
Beçə dərviş iyirmi nəfər atlıynan üz qoydu meydana. Vərğa pəhləvan gördü ki, bir nəfər cavan oğlan ona tərəf gəlir.
Vərğa pəhləvan atını oynadıb qışqırırdı:
– Hanı o axmaq Beçə dərviş, gəlsin bərabərimə, ona göstərim ki, analar necə oğullar doğublar.
Beçə dərviş irəli yeriyib dedi:
– Ey pəhləvan, gəl sən əvvəl mənnən vuruş, sonra Beçə dərviş özünü yetirər.
– Ey pəhləvan, indi sən özünü məndən gözlə. Gör mən sənə neyləyəcəyəm, – deyib qılıncı endirdi. Qılınc Vərğa pəhləvanın başını iki parça eləyib yerə saldı. Hər tərəfdən əhsən-əhsən səsi göyə ucaldı. Yenə Beçə dərviş atını sürüb yanındakı qaçaqlarnan bərabər başladı getməyə.
Simuzər xanım külafirəngidə oturmuşdu, neçə gün idi ki, gülünü itirən bülbül kimi mat-məəttəl qalmışdı. Qı%6#601;blənib qışqırdı:
– Ey pəhləvan, indi sən özünü məndən gözlə. Gör mən sənə neyləyəcəyəm, – deyib qılıncı endirdi. Qılınc Vərğa pəhləvanın başını iki parça eləyib yerə saldı. Hər tərəfdən əhsən-əhsən səsi göyə ucaldı. Yenə Beçə dərviş atını sürüb yanındakı qaçaqlarnan bərabər başladı getməyə.
Simuzər xanım külafirəngidə oturmuşdu, neçə gün idi ki, gülünü itirən bülbül kimi mat-məəttəl qalmışdı. Qırtasnan Vərğa pəhləvanın öldürülməsini görüb, öz-özünə fikirləşirdi ki, indi Beçə dərviş sağ olsaydı, pəhləvanların cavabını verərdi.
Şam padşahı bu dəfə bir az da artıq qəzəblənib ən güclü pəhləvanı Xunxarın davaya getməsini əmr elədi. Xunxar hələm-hələm davalara getməyən qüvvətli pəhləvan idi.
– Tədbir tökün, yoxsa bu, bizim hamımızı qıracaq!
Cənnət vəzir qabağa yeriyib dedi:
– Qibleyi-aləm, həmin naməlum adam ki, Şam padşahının pəhləvanlarını öldürdü, o adam dağa sarı getmişdi. Əlacımız budu ki, gedib onu bir cür təvəqqeynən bura gətirək. Yoxsa bizim heç bir adamımız yoxdu, gərək təslim olaq.
Bu burda qalsın, sizə xəbər verək qızdan. Qız Beçə dərvişin sağsalamat gəlməsini görüb, kənizləri göndərdi ki, axşama bizə qonaq gəlsin. Beçə dərviş fikir elədi ki, əgər mən getməsəm, elə xəyal eləyəcək ki, Qara Qəhrəmandan qorxuram. Nə olsun, getməliyəm. Bir az keçəndən sonra Beçə dərviş qızın qalaçasına getdi. Kənizlər bunun əlin, ayağın yuyub ovuşdurdular, sonra ortalığa yemək gəldi. Simuzər xanım Beçə dərvişə öz can-ciyəri kimi qulluq eləyirdi. Qərəz, yeməkdən sonra yatmaq vaxtı gəldi. Taxtın üstündə ipək döşəkdən yer salıb qucaqlaşıb yatdılar.
Qara Qəhrəman öz əmisi qızıynan görüşməyə gəlirdi. Otağa girəndə gördü ki, bir nəfər adam qıznan qucaqlaşıb yatıbdır. Bunu görən kimi, gözləri hədəqədən çıxdı, az qaldı ki bağrı çatlasın. Diqqətlə baxıb tanıdı ki bu həmin keçən dəfə yaraladığı Beçə dərvişdi. Qılıncı çıxarıb öz-özünə mırıldandı ki, bu səfər elə bir toy tutum ki, bir də gözünü açmayasan. Yaxınlaşıb gördü ki, şirin yuxudadırlar. Taxtın yuxarı tərəfində bunların başının üstündə bir böyük limon ağacı qoyulmuşdu.
Qılıncı qaldırıb oğlanı vurmaq istəyəndə qılıncın ucu ilişdi limon ağacına. Beçə dərviş səsə gözün açdı. Qabağında Qara Qəhramanı görəndə o saat ayağa durub, tutdu onun xirtdəyindən, elə o saat Qara Qəhrəmanı boğub öldürdü. Xidmətçilər onun ölüsünü götürüb eşiyə atdılar.
Səhər olcaq padşah gördü ki, təbil-nağara çalınır. NəhənganiNəhəng meydanda qənim axtarır. Xəbər göndərdilər Beçə dərvişə.
– Qibleyi-aləm, mən daha dava eləməyəcəyəm, mənim bir şərtim var, onu qəbul eləsəniz, ölənə qədər siznən varam. Əgər qəbul eləməsiniz, bu gündən sizin məmləkəti buraxıb gedəcəyəm.
Padşah dedi:
– De görüm, o nə şərtdi?
Beçə dərviş dedi:
– Qibleyi-aləm, sizə məlumdu ki, mən Hindistan padşahının oğluyam, özüm də Beçə dərviş adıynan sizin məmləkətdə dolanıram. Pəhləvanlıqda olan şücaətim də sizə məlumdu. Sənin qızını sevirəm, o da məni sevir, qızını mənə ver.
– Qibleyi-aləm, Sərhəngi şah altı yüz min qoşunnan hücum eləyib məmləkəti dağıdacaq, biz də gərək səltənətimizi, var-yoxumuzu əldən buraxıb, ona təslim olaq. İndi ki, belə gəldi, qızı verməyimiz təslim olmağımızdan yaxşıdı.
Padşah Cənnət vəzirin sözünü bəyənib Beçə dərvişə sifariş elədi ki, mən razıyam. Sabahısı bütün qoşuna xəbər verdilər, hamı şadlıq elədi. Padşah Simuzərin kəbinini kəsdirdi Beçə dərvişə. Bir gün axşama qədər yeyib, içib keyf elədilər.
Bunlar keyf eləməkdə olsunlar, Nəhəngani-Nəhəng meydanda at cövlannadırdı. Beçə dərviş qızın eşqiynən şadlanıb üz qoydu meydana. Bəli, bu səfər öylə vuruşma başlandı ki, bütün camaat damdan, bacadan, evdən çıxıb tamaşa eləyirdi. Üç gün, üç gecə dava elədilər, birbirinə bata bilmədilər. Axırda Beçə dərviş hirslənib əl atdı əmuda. Dizini qoydu yerə, ona elə bir əmud ilişdirdi ki, Nəhəngani-Nəhəng dizinə kimi torpağa batdı. İkinci əmudu qalxızıb endirəndə NəhənganiNəhəng qurşağa qədər torpağa batdı. Bunu belə görüb, bir nərə çəkib üçüncü əmudu elə vurdu ki, qabağındakı pəhləvan palçıq kimi əzilib yerə yapışdı. Padşah Beçə dərvişin bu şücaətinə heyran qalmışdı.
Sərhəngi-Şamın qoşunu üç ağac geri çəkildi. Sonra Sərhəng padşah qəzəblənib vəzirini çağırıb məsləhət elədi. Vəzir ağıllı vəzir idi.
Bir az fikirləşdikdən sonra dedi:
– Bizim şücaətli, bacarıqlı pəhləvanlarımız hamısı davada öldü. Əgər biz bu davadan qaçsaq, onda gərək məmləkətimizi, var-yoxumuzu Mənzər şaha təslim edək. Ancaq mənim fikrim belədi ki, xəbər göndərək Divicəng adlı pəhləvanı gətirək. Bizə bir çarə olsa, ancaq ondan olacaq.
Bu məsləhət padşahın ağlına batıb, adam göndərdi Divicəngin dalınca.
Divicəng gəldi. O, heç bir qoşun götürməyib Beçə dərvişin meydanına gəldi. Beçə dərviş gördü ki, bu pəhləvan onlar kimi deyil.
O qədər nahamvar pəhləvandı ki, bunnan təkbətək bacara bilməyəcək. Simuzər xanım da Beçə dərvişin bu səfər meydana getməsinə razı deyildi. Amma ayrı əlac yox idi. Beçə dərviş getməyə vadar oldu. O, belə güman eləyirdi ki, düşmənin qabağından qaçmaq heç kişilikdən deyil. Nə isə, atını minib meydana üz qoydu. Divicəng gördü ki, bir nəfər adam gəlir meydana ki, bunu bir zərbədə həlak etmək olar. Cəngi-mərəkə başlandı. İndiyə qədər pəhləvanlara fürsət verən Beçə dərviş bu səfər fürsəti düşmənə verməyib, qılıncı sivirib ona elə bir qılınc vurdu ki, o saat Divicəngin başı yerə düşdü. Sonra Beçə dərviş Sərhəng şahın qoşununu dağıtdı. Bir tərəfdən qoşunun sınması, o biri tərəfdən də pəhləvanın olmaması Sərhəng şaha çox təsir elədi. Sərhəng şah hələlik davanı yatırtdı. On beş gün dava olmadı. Beçə dərviş hər iki arvadıynan bərabər keyfə məşğul oldu. Bir gün Sərhəng şah öz vəziriynən məsləhət edib intiqam almağı qərara aldılar. Vəzir dedi:
– Qibleyi-aləm, axırıncı çarəmiz bundan ibarətdi ki, Mərcani-cadu adında böyük bir dev pəhləvanı var, özü də cadugərdi. Əgər biz onu ələ gətirə bilsək, onda Beçə dərvişi öldürə bilərik. Beçə dərviş öləndən sonra bu ölkəni dağıtmaq bir saatın işidi.
Padşah bu səfər də vəzirin sözünü qəbul eləyib bir kağız yazdı Mərcani-cadunu gətirtdi.
Mərcani-cadu hiyləgər bir dev idi ki, başında on dörd nəfər cadugər dev vardı. Onlarda elə bir sehr vardı ki, dava vaxtı onlara atılan oxların hamısı qayıdıb atan adamın özünə dəyirdi.
Dava başlandı. Beçə dərviş başladı cəng eləməyə. O gün davada atdığı oxların hamısı qayıdıb özünə dəydi.
Axşama qədər dava elədilər. Beçə dərviş bir şey eləyə bilməyib, bir neçə yerindən yaralı halda evə qayıtdı. Kənizlər, qulluqçular bunun əlin, ayağın yuyub yaraların bağladılar. Səhər olcaq Beçə dərviş öz qaynatası Cənnət vəzirin yanına gəlib əhvalatı ona danışdı. Cənnət vəzir dedi:
– Şəhərimizə neçə gündür ki, bir elmli, mərifətli həkim gəlib. Bu işi bilsə, bircə o biləcək.
Səhər davanı qurtarıb Beçə dərviş həkimi çağırtdırdı. Əhvalatı ona danışdı. Həkim dedi:
Beçə dərviş həmin həkimdən o elmi öyrəndi. Sabah tezdən dava meydanında hazır olub təbil cəngi vuruldu. Mərcani-cadu bunun meydanına bir dev göndərdi. Dev birinci oxu atanda ox qayıdıb özünə dəyib öldürdü. Bu minvalnan Beçə dərviş Mərcani-cadunun bütün devlərini öldürdü, ancaq Mərcani devnən özü salamat qaldı.
Dava yatırıldı. Mərcani-cadu fikir elədi ki, Beçə dərvişi hiyləynən tutmaqdan başqa ayrı əlacı yoxdu. Bəli, gecə rəml atıb gördü ki, Beçə dərviş qələdə Simuzər xanımnan qucaqlaşıb yatmışdır. Dərhal iki dev çağırıb dedi:
– Gedib qələdə Beçə dərvişnən qızın burunlarına bihuşdarı iylədib, əl-ayaqlarını sarıyıb gətirərsiniz.
Gecənin bir vaxtı idi, devlər özlərini qələyə yetirdilər, bir sehr oxuyub hiyləynən içəri girdilər. Belə ki, xidmətçilərin heç birinin xəbəri olmadı. Beçə dərvişnən qızın yatdığını görüb burunlarına bihuşdarı buraxdılar. Biri oğlanı, o biri qızı sarıyıb dallarına aldılar.
Beçə dərviş gözünü açıb gördü ki, devin dalında əl-ayağı sarıqlı gedir. Bir təhərnən əlinin birini çıxardıb devin boğazından tutub başladı boğmağa, bir çətinliklə devi öldürdü. O biri dev bu halı görən kimi qızı götürüb qaçdı. Beçə dərviş yüyürüb bunu da tutdu, başladılar əlbəyaxa güləşməyə, dev çox güclü idi. Odu ki, Beçə dərviş çətinlik çəkirdi, axırda bir nərə çəkib devi elə vurdu ki, parça-parça oldu.
Sabah oldu devlər qayıtmadılar. Mərcani-cadu yəqin elədi ki, devləri öldürdülər. Odu ki, bu dəfə özü getdi. Qıznan oğlanın burnuna bihuşdarı buraxıb əllərini bərk-bərk sarıyıb atdı dalına. Birbaş gətirdi Şam padşahının sarayına. Yolda iki dəfə oğlannan qız istədilər ki, ayılsınlar, Mərcani-cadu tez bihuşdarını iylədib qoymadı ayılsınlar. Padşah gördü ki, bu, cavan, qoluqüvvətli pəhləvandı. Qız da o qədər gözəldi ki, baxanda adamın ağlı gedir. Tez əmr elədi oğlanı atdılar dəmir zindana.
Qızı da öz sarayında saxladı.
Oğlan gecənin bir vaxtı gözünü açıb gördü ki, bir zindandadı.
Sabah padşah adam göndərdi qıza ki, mənim bu qədər əlləşib qoşun qırdırmağım, pəhləvanlarımı həlak etməyimin baisi sənsən, indi desin görüm mənə gəlir, ya yox. Qız xəbər göndərdi ki, and olsun anamın südünə, əgər mənə yaxın gəlsən, o saat özümü öldürəcəyəm.
Padşah naəlac qalıb məsələni bir qədər yatırtdı. Sabah açılan kimi altmış min qoşun göndərib Mənzər şahın taxtını tarac eləyib bütün qoşunlarının hamısını təslim etdirdi. Padşahın vəzirini də tutub zindana saldırdı.
Bunlar burda qalmaqda olsun. Gəl sizə xəbər verim vəzirin qızı Gülqönçə xanımdan. Gülqönçə xanım Beçə dərvişnən evlənəndən sonra bir uşaqları olmuşdu. Uşağın adını Rəşid qoymuşdular. Oğlan böyüyüb məktəbə gedirdi. Bir gün uşaqlarnan oynayan zaman uşaqlardan biri Rəşidnən dalaşıb dedi:
– Ey bic, atasından bixəbər Rəşid!
Rəşid on beş yaşında ağıllı-kamallı bir oğlan idi. Ona görə bu söz ona toxundu. Tez evə qayıdıb nənəsindən soruşdu:
– Nənə, doğrusunu deyirsən de, demirsən özümü öldürəcəyəm!
Mənim atam kimdi? Mən kimin oğluyam?
Nənəsi dedi:
Oğlan bu gündən sonra başladı fikir eləməyə.
Bir gün uşaqları başına yığıb dedi:
– Gəlin şah-şah oyunu oynayaq.
Hamısı razı oldular. Rəşid dedi:
– Uşaqlar, mən şah olacağam.
Özü də durdu bir uca yerdə çağırdı; oğlanlar hamısı bir ağızdan dedilər:
– Bəli şahım!
– Oğlanlarım, tutun filankəsi gətirin bura!
Yeddi uşaq gedib bir nəfəri tutub gətirdilər.
– Alın bundan beş dirhəm pul!
Hamısı ondan beş dirhəm pul aldılar. Sabahı həmin oyunu oynamağa altmış nəfər uşaq yığıldı. Yenə özü uca yerə çıxıb dedi:
– Oğlanlarım!
Hamısı bir ağızdan dedilər:
– Bəli, şahım!
Hərəsi bir qapıdan həmin pulu alıb gətirdilər. O gün yığılan pullardan Rəşid hərəsinə bir balaca uşaq xəncəri aldı. Sabah bu oyunu oynamaq üçün yüz uşaq yığıldı. Rəşid yenə əmr elədi:
– Hərə hücum eləyib beş dirhəm pul yığmalıdır.
O pula da uşaqlar üçün qılınc aldı. Beləliknən, bir neçə günün müddətində Rəşid öz başına beş-altı yüz uşaq yığdı. Hər gün həmin oyunu oynayıb yığdığı pula bir şey alırdı. Bir azdan sonra yaxın kəndlərin uşaqları da bunlara qoşuldu. Yavaş-yavaş bu dəstənin adı məmləkətdə məşhurlaşdı. Bir-iki ilin içində Rəşid məmləkətdən öz başına qırx minə kimi qoşun cəlb elədi. Yığdıqları puldan hamısına paltar aldı, özü də onların böyüyü oldu.
Rəşid on yeddi yaşına yetişib atası kimi qüvvətli bir pəhləvan olmuşdu. Bir gün Sərhəng şaha bir kağız yazdı: “Ey padşah, mən Rəşid xan öz qoşunumla bərabər səni davaya çağırıram. Ya mənim qabağıma çıx, ya da ki, təslim ol!”
Padşah bu kağızı alan kimi fikir elədi: Aya, görəsən bu nə cür adamdı ki, məni davaya çağırır.
Padşah dava üçün qoşun göndərdi. Rəşid gördü ki, bunun müqabilinə qoşun gəlir. İkinci bir kağız yazıb göndərdi. Kağızda yazılmışdı:
“Ey padşah, mən sənin qoşununnan dava eləmək istəmirəm. Mən sənin özünnən dava eləmək istəyirəm. Heç insaf deyil ki, iki nəfərdən ötrü bu qədər qoşunu qırdıraq.”
Kağızı verdi bir nəfərə, dedi:
– Aparıb bu kağızı padşahın hüzurunda ucadan oxuyarsan.
Kağız çatdı padşaha. Padşah kağızın məzmunundan xəbərdar olub çox fikrə getdi. Qoşun əhli bu xəbəri eşidən kimi hamısı bir ağızdan dedi:
– Biz dava eləmirik. Doğrudan da rəva deyil ki, iki nəfərdən ötrü bu qədər qoşun puça çıxsın.
Padşah naəlac qalıb qılıncı bağlayıb meydana gəldi. Bəli, Rəşid gördü ki, padşahın özü davaya gəlibdi. Meydanda cəngi-mərəkə başlandı.
Rəşid padşaha yaxınlaşdı, onun ürəyi yanmışdı, ona heç bir qılınc vurmaq istəməyib yapışdı yaxasından. Padşahı götürüb yerə elə vurdu ki, bir dəfə ağzını açdı. Padşahı öldürəndən sonra hücum elədi onun məmləkətinə. Sonra zindanı açıb padşahı, atasını, vəziri xilas elədi. Atası zindandan xilas olandan sonra gördü ki, onları azad eləyən on yeddi yaşında elə bir oğlandı ki, misli dünyada yoxdu. Bu oğlana çox məhəbbət bağladı. Oğlan atasıynan qucaqlaşıb öpüşdü.
Bu zaman oğlan atasına başa saldı ki, vəzirin qızından olan oğludu. Rəşid o saat Mənzər şahı taxta çıxardı, öz babasını da yenə vəzir elədi. Özləri də onların xidmətçiliyində qaldılar. Bir müddət burda qalandan sonra Beçə dərviş oğluna dedi:
Oğlu da razı olub, bir neçə gün hazırlaşıb Hindistana gəzməyə getdilər. Bəli, çox gedib, az gedib Hindistana yetişdilər. Bunlar padşahın yanına gedib güləşməyə pəhləvan istədilər. Bu yerin padşahı əmr elədi nə qədər qüvvətli, şücaətli pəhləvan varsa meydana gəlsin.
Rəşid xəbər göndərib dedi:
– Bəs mən pəhləvanlarnan güləşmək istəmirəm, mən padşahın özüynən güləşəcəyəm. Əbəs yerə pəhləvanları qırdırmaq lazım deyil.
Padşah naəlac qalıb meydana gəldi. Atası Rəşidə tapşırmışdı ki, padşahnan güləşəndə onu çox incitməzsən. Qərəz, vaxt o vaxt oldu ki, bunlar küştü tutmağa başladılar. Bir qədər padşahnan əlləşəndən sonra hirslənib padşahın yaxasından tutub yerə qoydu.
– Sənə tapşırmadım ki, bunu incitməzsən? Get onun əlini öp! O sənin əmindi.
Padşah bunu görüb məəttəl qaldı. Oğlan tez gedib əmisinin əlindən öpdü.
Bir gün Rəşidin əmisi Beçə dərvişi çağırıb dedi:
– Gəlin bir səfər tədarükü görək.
Bunlar da razı oldular.
Əlqərəz, padşah xəbər elədi vəzir, vəkil hazır oldular, üz qoydular şikara. Çox gedib, az gedib yetişdilər bir səhraya. Nə təhər oldusa, hər üçü qoşun əhlindən uzaq düşdü. Qabaqda əmisi, ondan sonra atası, lap axırda Rəşid gedirdi. Bir xeyli getdikdən sonra qabaqlarına bir ahu çıxdı. Hər üçü ahunu tutmaq istədi. Ahu qaçdı, bunlar qovdular. Gethaget bir dağın ətəyinə yetişdilər. Ahu dağa sarı qaçdı, bunlar da onun dalınca. Bir qədər atları qovandan sonra ahunu gözdən itirdilər. Özləri də qayıtmaq istəyəndə qaranlığa düşüb yolu azdılar. Bir xeyli fikirləşəndən sonra gördülər ki, bir çıraq işığı gəlir. Hər üçü o işığa tərəf atlarını sürdü. Gethaget-gethaget, axırı işığa yetişdilər. Gördülər ki, bir xaraba evdi, içində bir şam yanır. Nə qədər o yan-bu yanı axtardılarsa, bir adam tapmadılar. Axırda o gecəni orda qaldılar.
Beçə dərviş çöl görmüş adam idi. Odu ki, başının altına bir parça daş qoyub yatdı. Oğlu Rəşid də buna baxıb yatdı, ancaq qardaşı Ərkə yatmayıb oturdu. Xahi-naxahi gecəni quru torpaq üzərində yatdılar.
Səhər işıqlanan kimi hər üçü oyanıb bilmirdilər hara getsinlər. Axırı üz tutub biyabana sarı getdilər. Az gedib, çox gedib dağ ətəyinə yetişdilər. Bir təhərnən dağı aşıb bir dərəyə düşdülər. Dərəynən bir qədər gedəndən sonra qabaqlarına bir dərya çıxdı. İki qardaş, bir də oğlu min igidə cavab verəcəyi halda, indi yolu itirib avara sərgərdan dolanırdılar. Fikir elədilər ki, dala qayıtsınlar, bəlkə yolu yenə azıb başqa yerə çıxalar, ya dərəynən getsinlər, bəlkə gedib sağ-salamat çıxdılar. Axırda Beçə dərviş dedi:
– Oğlum, mən bu qədər davalara düşüb hamısından salamat qurtarmışam. Bu səfər də salamat qurtaracağıq. Gəlin dəryaynan səfər eləyək.
Oğlu razı oldu. Amma qardaşı dedi:
– Bizim bu səhrada padşahlığımız işə keçməz. Gəlin dala qayıdaq, bəlkə gedib bir yerə çıxdıq.
– Dala qayıtsaq işimiz çətinliyə düşəcək. Amma böyük qardaşsan, sözünə baxmaq lazımdı.
Böyük qardaşın sözünə baxıb geri qayıtdılar. Bu səfər gəldikləri yolu azıb ayrı bir yolnan getməyə başladılar. Gethaget, gethaget bir dərəyə rast gəldilər. Dərədə bir cığır yolu tutub getdilər. Bir tərəfdən günün istisi, bir tərəfdən də aclıq bunlara çox əziyyət verirdi. Axşama qədər bu dərəynən yol getdilər. Dərənin axırında tək bir ağac gördülər.
Ağacın dibində balaca bir oyuq var idi. Rəşid atasıynan əmisinə heç nə deməyib həmin oyuğa girdi.
Oyuğun içərisi çox böyük idi, adam atın üstündə gedə bilərdi.
Rəşid bir qədər gedəndən sonra ayağı bir daşa ilişdi, gördü ki, daş ayağının altından bir az sivrişdi. Əyilib baxanda gördü ki, yerin altına yol var. Başladı bu yolnan getməyə. Bir xeyli gedəndən sonra gördü ki, burdan bir işıq gəlir. İşığa tərəf gedib bir otağa çıxdı. Gördü bir nazənin-sənəm qılçalarından asılıb. Oğlan bunu görən kimi ürəyi cuşa gəldi. Cavanlıq hissi başına vurub özünü qızın yanına yetirdi. Qız oğlanı görən kimi dedi:
– Ay oğlan, canına yazığın gəlsin, qaç burdan qurtar. Sarı dev gəlib səni görsə, tikə-tikə eylər.
Rəşid dedi:
– Ay qız, sən heç qəm çəkmə, mən ölməmişəm, dev gəlib məni parçalasın.
Qız yenə yalvarıb dedi:
– Oğlan, yazıqsan, çıx burdan get.
Oğlan dedi:
– Onu bil ki, mən xəbərgünəndeyi-hindinin oğlu Rəşidəm. Özüm də davada, cəngdə heç bir cavandan geri qalmaram.
Bunu deyib, qılıncın çəkib ipi kəsdi, sol əliynən qızı tutub yerə qoydu. Gördü qız nə qız: qəddi-qaməti sərv ağacı kimidi. Gözləri şəhla, qaşlar kaman saçları dizlərindən; elə bir gözəl qız ki, yeməiçmə, gül camalına, xətti-xalına tamaşa elə. Amma nə eləyəsən ki, yazıq qız ifritə bir devin əlində axşama qədər ayaqlarından asılıb, saralıb zəfərana dönübdü.
Qız ürəkdən bir ah çəkib dedi:
– Oğlan, mən Yəmən padşahının qızıyam. Bu sarı dev məni gecəynən atamın sarayından oğurlayıb buraya gətirmişdir. Üç ildi ki, ölümümə razıyam, devnən başbir eləməyə yox, buna görə də hər gün gündüzlər məni ipdən asır. Axşamlar bir qədər məni döyəndən sonra yıxılıb yatır.
İndiyə kimi neçə-neçə cavanlar gəlib buna bata bilməmişlər, hamısını öldürüb. Əlqərəz, indi vaxtdı, gələcək, dur qaç. Mənim sənə yazığım gəlir, ürəyim nanə yarpağı kimi əsir. Mən o ifritədən qorxuram.
Bunlar bu söhbətləri eləyən zamanda sarı dev mağaranın ikinci yolundan adam iysini alıb özünü yetirdi. İçəri girib oğlanı qızın yanında gördü. Qızarıb gözləri hədəqədən çıxdı. Qəzəblənib dedi:
– Ey bəni-adəm, sən bilmirsən ki, mənim mağarama quş quşluğuynan qanad sala bilməz!? De görüm, nə haqnan sən bura gəlmisən?
Oğlan dedi:
– Mən bura gəlib bu qızı asılmış gördüm, onu açdım əlindən nə gəlir mənə elə.
– Hər kəs, hər kəsi bassa, o onu öldürsün.
Oğlan razılaşdı. Başladılar devnən küştü tutmağa. Tamam iki saat bunlar güləşdilər, bir-birinə gücləri çatmayıb kənara çəkildilər. Qız bu halı görüb az qalırdı ürəyi partlasın. Əlini yuxarı qalxızıb deyirdi:
– Ay Allah, sən Rəşidin qollarına qüvvət ver, bizi bu devin əlindən xilas elə!
İkinci dəfə küştü tutmağa başladılar. Bir saat güləşdikdən sonra dev qəzəblənib oğlanın yaxasından tutdu. Tez qaldırıb oğlanı yerə vurdu. Qız başının tükünü yoldu. Dev oğlanı yerə yıxandan sonra qılıncı sivirib öldürmək istəyirdi. Bəli, bu burda qalsın, gəl sənə xəbər verim Beçə dərvişdən.
Beçə dərvişnən qardaşı mağaraya yaxınlaşdılar. O yana baxdılar, bu yana baxdılar Rəşiddən bir əsər görmədilər. Beçə dərviş dedi:
Tələsik bunlar mağaraya girdilər. Bir xeyli gedəndən sonra həmin quyu ki, Rəşid girmişdi, o quyunun başına yaxınlaşdılar. Beçə dərviş gördü ki, yerin altına bir yol gedir. Öz-özünə fikir elədi ki, Yəqin Rəşid bura düşüb. Qardaşıynan bərabər quyuya düşdülər. Bir qədər gedəndən sonra həmin işıq gələn yerə gəldilər. Elə o zaman yetişdilər ki, dev qılıncı sivirib Rəşidin başını kəsmək istəyir. Beçə dərviş bunu görən kimi elə bil başına bir qazan isti su tökdülər. Yetişib devin əlindən qılıncı alıb yerə atdı, yaxasından tutub silkələyib elə itələdi ki, dev fırlana-fırlana gedib dəydi daşa, o saat başı iki parça olub öldü. Rəşid ayağa durub atasının əlindən öpdü. Qız bu hadisəni görüb mat qaldı. Rəşid qızı götürüb mağaradan çıxdılar.
Bəli, günə bir mənzil, teyyi-mənazil, qətli-məqafil, dərələrdən sel kimi, təpələrdən yel kimi, badeyi sərsər kimi başladılar yol getməyə, gethaget, gethaget səhrada bir armud ağacının dibinə yetişdilər. Gördülər ki, armud ağacının dibində bir qarı oturub. Qarının üst-başı o qədər cındır idi ki, bir çuval darını tökərdin birisi yerə düşməzdi. Qarı əlində bir balaca düdük tutmuşdu. Böyük qardaşları qabaqda, ondan dala Rəşidnən qız, lap axırda Beçə dərviş qalmışdı. Ərkə özünü qarıya yetirib soruşdu:
– Qarı nənə, o nədi əlində tutmusan?
Qarı dedi:
– Qadan-balan alım, bu bir düdükdü, çalanda adamın könlü açılır.
Böyük qardaş dedi:
– Qarı nənə, onu bir çal görək.
Qarı düdüyü çalan kimi yeddi dev hazır olub Ərkəni atıynan bərabər yox elədilər. Rəşid qarının yanına yetişib dedi:
– Qarı nənə, bəs o nədi?
Qarı dedi:
– Hə, qarı nənən sənə qurban, bu bir düdükdü, bunu çalanda bütün dünyada nə ki, nazı-nemətlər var, hamısı burda hazır olur.
Rəşid dedi:
– Qarı nənə, onu bir çal görək.
Oğlanı, qızı o saat yox elədilər. Beçə dərviş qarının yanına gəldi.
Qarını görən kimi ürəyinə damdı ki, cadukundu. Soruşdu:
– Qarı nənə, o nədi?
Qarı cavab verdi:
– Qadan-balan alım, bu elə şeydi ki, bunu çalanda dünyada nə qədər gözəllər var, hamısı burda hazır olurlar. İstəyirsən çalım.
Qarı düdüyü yarı-yarımçıq çalmamış, Beçə dərviş hücum eləyib qarının əlindən düdüyü alıb sındırdı, özünü də boğdu. Bu vaxt gördü ki, iki dev hazır oldu. Hücum edib bunların birini o saat öldürdü. O birisi üz qoydu qaçmağa. Beçə dərviş bunun dalınca yüyürüb qovdu. Bir xeyli gedəndən sonra gördü ki, bir dərəlikdi, ortada ocaq yanır, ocağın qırağında Ərkəni, Rəşidi, bir də qızı qolu bağlı uzadıblar. Elə istəyirlər ki, götürüb oda atsınlar. Ətrafda on iki dev oturub qarovul çəkir.
Beçə dərvişin gözü qızıb əl atdı qılınca, hücum eləyib devlərdən üçünü öldürdü. Qalan devlər üz qoydular qaçmağa. Bunların bir neçəsini də qaça-qaça qılıncdan keçirdi. Qayıdıb qardaşının, oğlunun, bir də qızın əl-ayaqlarını açdı. Üzün tutub qardaşına dedi:
– Bax, qardaş, yaxşılığa yaxşılıq hər kişinin işidi, yamanlığa yaxşılıq ər kişinin işidi.
Atlara minib gəldilər şəhərə. Vəzir, vəkil, bir də camaat pişvaz edib, qırx gün, qırx gecə yeyib, içib şadlıq elədilər. Siz də yeyin, için muradınıza çatın.
Göydən üç alma düşdü, biri mənim, biri özümün, biri də nağıl deyənin. Tap görüm almalar kimə çatdı."
"Biri var idi, biri yox idi. Yaradan bir idi, bəndəsi çox idi. Barxudar adlı bir balıqçı var idi. Barxudar dəryadan balıq dutar, bazarda satıb dolanar idi. Barxudar bir gün axşam tərəfi dəryaya tor atdı. Çoxlu balıq dutuf bazara gətirdi, satdı. Çayçıya getdi, yedi, işdi, tanış-bilişnən görüşdü.
Başı söhbətə qızışdı, bir də baxdı gecə-gecədən keçif. Qalxdı getdi. Barxudar qaranlıq çarşı ilən fikirləşə-fikirləşə gedir idi. Getdi, bir bala boylu dəvrişə rast gəldi yolda. Dərviş Barxudara dedi:
– Niyə fikirlisən? Al, bu qızıl pıçağı, apar ver paçcahın qızı Ülkərə, muradına çatarsan.
Dərviş bu sözü deyif qeyıba çəkildi. Barxudar pıçağı götürüf gəldi paçcah qızı Ülkərin yanına. Pıcağı verdi Ülkərə. Ülkər dedi:
– Gəldim, paçcah qızı, gəldim.
– Barxudar, daha durmaq vaqtı döyüldür, hazırlaş gedək. Barxudar getdi, paçcahın toylasından iki at çəkdi yəhərlədi. Atdarı minib gecə vaxtı yola düşdülər. O gecə sabaha kimi at sürdülər, gedib bir bulaq başına çatdılar. Gördülər suynan bir qiymətli daş axır. Barxudar atdan düşüb daşı götürdü, genə yola düşdülər. Az getdilər, çox getdilər, getdilər bir şəhərə çıxdılar. Paçcah qızı atasının qızıl-gümüşündən çoxlu götürmüşdü. Verdilər, üç mərtəbəli bir imarət tutdular, orda yaşamağa başladılar.
Bir gün Barxudar ilə Ülkər eyvanda oturmuşdular. Çay içib, söhbət eləyirdilər. Söhbət sudan, daşdan düşdü. Barxudar dedi:
– Paçcah qızı, gətir o daşa bir baxım.
Paçcah qızı daşı gətirdi əlində tutdu. Barxudar baxdı ki, daş ay, gün kimi işıq salmağa başladı. O yannan o şəhərin paçcahı Ayvaz, vəzir, vəkil ilən ordan gəlir idi. İmarətin qabağından keçəndə gözü əlində ləl daşını oynadan Ülkərə düşdü. Gözəlliyini görüf ona aşıq oldu. Ürəgi pərişan, qəlbi yaralı gəldi divanxanaya. Al qırmızı geyinif taxta çıxdı. Vəziri çağırtdırıb dedi:
– Aman vəzir, bu dərdimə bir çarə elə.
Vəzir dedi:
– Vəzir, mən qızı güc ilən o oğlanın əlindən ala bilmərəm. El məni qınar, tədbir tökmək lazımdır.
Vəzir dedi:
– Onda ləl daşını mahna eləyib, qızı almaq olar. Sən hökm elə oğlanı gətirt, deyinən o daşı mənim xəzinəmdən oğurlayıbsan. Onda söz tapa bilməz, boynuna oğurluq qoyub öldürdərsən, qız sana qalar.
Paçcah vəzirin tədbirini bəyəndi. Hökm elədi Barxudarı gətirtdi.
– O səndəki ləl daşını mənim xəzinəmdən oğurlayıbsan, boynuna al, yoxsa öldürtdürəcəyəm.
Barxudar dedi:
– Sah sağ olsun, belə qırmızı böhtan olmaz. Mən bu daşı döylər torpağında bir bulaqdan tapmışam. İnanmayırsan, mən gedim o daşdan yenə gətirrəm.
Paçcah Barxudara on gün möhlət verib azad elədi ki, getsin o daşdan genə gətirsin. Paçcahın fikri bu idi ki, oğlan getsin, devlər tələf eləsin, qız buna qalsın. Barxudar evlərinə gəldi. Əhvalatı Ülkərə söylədi.
Ülkər dedi:
– Barxudar, ayrılıqdır sən getməmiş qulaq as, mən əhvalatı sana söyləyim. Mən öz torpağımızın paçcahının qızıyam. Öz xalam oğluna nişanlı idim. Bu yaxınlarda toyun olacaxdı. Amma mənim onda könlüm yox idi. O gecə sən qızıl pıcaq əlində gəldin, mən də gecə sənin yuxumda görmüşdüm. Gördüm ki, öz elimizdə sana getsəm hamı məni qınayar, qoşuluf bu yerə gəldim. İndi mən səninəm, sən də mənim.
İndi paçcah mana aşıq olufdur, ləl daşını bəhanə eləyif səni öldürmək istəyir. Sən get, Tanrı yar olsun. Daşı tapıb gətirərsən, canımız qurtarar.
Bir də devlərin əlində mənim bir bacım var, on beş yaşında, onu dev götürüf aparıb. Bəlkə ona rast gəldin. Özün ilə gətir. O, bizi paçcahın cəngəlindən qurtarar.
Barxudar baş üstə deyif qıznan halal-hümmət elədi. Yola düşdü. Az getdi, çox getdi, getdi suya çatdı. Axtardı o ləl daşından beşini tafdı götürdü, sora öz-özünə dedi ki, gəl bu suyun başına tərəf get. Hər nə var, bu suyun başındadır. Barxudar suyuxarı getdi, getdi, dərənin boğazında bir mağaraya çatdı. İçəri girdi, gördü bir qızıl taxt qoyuluf.
Üstə bir gözəl qız yatıf. Barxudar dedi:
– Yəqın bu qız Ülkərin bacısıdır. Suyundan da ona bənzəyir.
Gərək aparım.
Barxudar ha çığırdı ki, qız oyansın, qızdan cavab çıxmadı. Əliynən itələdi, yenə də qız oyanmadı. Bildi ki, qız tilsimə düşüf. Yuxarı baxdı bir ləl daşı gördü, asılıf qızın başının üstündən. İstədi əl atıf ləli duta.
Ləl yuxarı çəkildi. Bildi qızı huşa aparan daşdır.
Dedi:
– Gözləmək lazımdır, bunu huşa aparan bir gün gələr.
Barxudar bir yana çəkilib gizləndi. Çox keçmədi göy guruldadı, ıldırım çaxdı, bir dev yerə düşdü, mağaraya girdi. Qız yatan taxtın baş ucunnan bir qamçı götürdü, ləl daşına vurdu. Daş göyə çəkildi, qız huşa gəldi. Dev dedi:
– Ay qız, ray ver ki, canın bu tilsimdən qurtarsın.
Qız dedi ki, sənin pis üzünü görməkdən bu tilsim yaxşıdır. Dev acıqlanıb bir qamçı qıza vurdu, qız özündən getdi. Ləl daş üstünə gəldi. Dev çıxıb getdi. Barxudar devin bütün işdəhlərini görmüş idi. Mağaraya girdi, taxtın başınnan qamçını götürdü, lələ vurdu. Ləl göyə çəkildi, qız ayıldı. Dedi:
– Ey oğlan, sən kimsən, buraya niyə gəlifsən? Buraya bəni-adəm gələ bilməz. Barxudar özünün, Ülkərin əhvalatını ona söylədi. Sora dedi ki, səni aparmağa gəlmişəm. Qız dedi:
– Məni aparmaq üçün bu devi öldürmək lazımdır. Mən devdən xəbər aldım: sənin canın haradadır. O acıqlanıb dedi: mənim canım şüşə içərisində bir quşdur. Hər kimdə Süleyman peyğəmbərin üzüyü olsa, o gedib üzüyü suya salsa, mənim canımı ələ gətirə bilər.
Barxudar dedi:
– Bacın gələndə o üzüyü mana verif. Dur gedək.
Getdilər su kənarına, üzüyü suya saldılar. Bir şüşə gəldi. Şüşəni qırdılar, bir quş çıxdı. Barxudar quşun boğazını üzüb atdı. O saat dev göydən düşüb öldü. Bir qatır tapıf iki xurcun dolusu ləl daşı yükləyib yola düşdülər. Mənzil eyləyə-eyləyə gəlif Ülkərə çatdılar. Hər iki bacı görüşdülər. Başlarına gələnləri bir-birlərinə söylədilər. Barxudar gətirdi beş ləl daşı paçcaha verdi. Paçcah dedi:
– Get, canını yaxşı qurtardın.
Barxudar gəldi evlərinə.
Paçcahı gecə sancı tutdu. Dedi ki, vəzir çarə elə öldüm. Vəzir dedi:
– Paçcah, oğlanı çağır, deyinən mən naxoşdamışam, həkimlər ceyran südü buyurur, gərək gedif gətirəsən. Gedər, gətirə bilməz, boynunu vurdurarsan. Qıza sahib olarsan.
Paçcah Barxudarı gətirtdi, vəzir dediyi kimi dedi. Barxudar gəldi əhvalatı qızdara söylədi. Dev aparan qız dedi:
– Devin məndə bir müşkü var. Apar meşəyə səp, ceyranlar bihuş olar, sağıb gətir südünü ver şaha.
Barxudar qız diyən kimi eləyib, gətirdi südü paçcaha verdi. Paçcahın munnan da əli üzüldü. Çarasız Barxudarı azad elədi. Barxudar evə gəldi. Dev aparan qız dedi:
– Paçcah bizdən əl çəkməz, görək çarəsini eləyək. İndi Barxudar, sən get paçcahı vəzir-vəkilinnən qonax çağır.
Barxudar getdi paçcahı başının adamınnan qonaq çağırdı. Paçcah dedi:
– Gedərəm, mana layiq qonaqlıq verəmməz, boynunu vurduruf qıza sahib ollam.
Bu fikir ilən paçcah başının adamınnan Barxudarın evinə gəldi. Dev aparan qız məclis açdı, hamısı əyləşdi. Birdən devin ləl daşını atdı paçcah başının adamları behuş oldular. Barxudar qızlar ilə bərabər onların başlarını kəsib sinələrinin üstə qoydu. Camahata xəbər verdi.
Hamı gəldi, Barxudar əhvalatı başdan-başa nağıl elədi. Camahat sülmünə qarşı şaha nəhlət oxudu. Barxudarı onun yerinə paçcah elədilər.
"Biri vardı, biri yoxdı. Allahdan başqa heç kim yoxdı. Bir paçcah vardı. Gözünün biri bozarmışdı, adına “Kor paçcah” deyərdilər. Günnərin bir günü bütün münəccimləri yığdı, dedi:
– Bir rəm atın görüm, bu gözümün dərmanı nədi?
– Qibleyi-aləm, sənin gözünün dərmanı filan dəryada bir qızıl balıqdadı.
– Filan dəryadan bir qızıl balıq gətirərsən.
Torçu tor atdı həmən dəryaya. Paçcahın da bir oğlu varıdı, adı İbrahim idi. İbrahim getdi, gördü torçunun toruna bir qızıl balıq düşüb.
Torçuya dedi:

Torçu İbrahimın sözün çəvirmiyib buraxdı. Torçu qayıtdı gəldi evə.
Gecə yatdı, səhər genə getdi, tor atdı, bir qızıl balıq düşdü tora. İbrahim genə gəldi, dedi:
– Əşi, burax, yazıxdı, torçu! Mən pulun verrəm.
– Axı, atan buyurup ki, gərək bir qızıl balıq gətirəsən.
İbrahim dedi:
– Çox da atam deyib. Sənə mən nə deyirəm, ona bax.
Bu səfər də buraxdı, gəldi əvə. Səhər bir də toru götürdü getdi. Toru dəryaya atdı. Həmən qızıl balıq bu səfər də düşdü tora. İbrahim bu səfər genə birtəhər, zorrama balığı buraxdı. Səhər paçcah torçunu çağırtdı, dedi:
Torçu dedi:
– Paçcah sağ olsun, üç gündü gedirəm balığı tuturam, sənin oğlun İbrahim gəlir, zorrama bıraxdırır.
Səhər paçcah İbrahimi çağırdı, dedi:
– İndi ki mənim gözümün sağalmasına bayis olursan, itil bırdan.
İbrahim atın minib ağzın çevirdi bərri-biyabana. Az getdi, çox getdi, dərə-təpə düz getdi. Getdi çıxdı bir şəhərə. Gəldi gördü şəhərin qırağında bir koma var, atı sürdü bu komaya, çağırdı:
– Ay ev yiyəsi, ay ev yiyəsi.
Bir qarı çıxdı. İbrahim dedi:
– Qarı nənə, Allah qonağı istəmirsən?
Qarı dedi:
– Allaha da qurban olum, qonağına da. Bala, gəl içəri.
İbrahimiı apardı çaydan-çörəkdən verdi. İbrahim dedi:
– Qarı nənə, nəyin var?
Qarı dedi:
– Bala, heç bir şeyim yoxdu. Elə təkəm.
İbrahim dedi:
– Qarı nənə, elə mən saa olum oğul, sən də ol maa nənə, bırda dolanax.
Qarı dedi:
– Çox yaxşı olar, nolar.
İbrahim bir səhər atın çıxartdı bazara, satdı, pul elədi. Birəz ətdən, yağdan, düyüdən gətirdi evə, qarı da bişirdi, yedilər. Gündə İbrahim bu qaydeynən ayınnan-oyunnan alıb gətirirdi, burda dolanırdılar.
İbrahim yüz tümən verdi, bu sandığı aldı gətirdi evə. Haçarın saldı, sandığı açdı, gördü paho... sandığın içində bir oğlan var ki, heç tayıbərabəri yoxdu. Oğlan o saat ayağa qalxdı, dedi:
– İbrahim, nətərsən, necəsən? Kef-əhval?
İbrahim öz-özünə dedi ki, bu mənim adımı nə bilir? Oğlana dedi:
– Məni hardan tanıyırsan?
Oğlan dedi:
– Tanıyıram.
İbrahim dedi:
– Sənin adın nədi?
Oğlan dedi:
– Mənim adım Buluddu.
– Bulud, get, buna düyü al gətir.
Bulud gəldi baqqalın dükanına. Dedi:
– Ağam deyir, bu altı şahıya yarım put düyü versin.
Baqqal dedi:
– Altı şahıya düyü verəllərmi?
Bulud baqqala bir şapalax vurdu. Baqqal yıxılıb ürəyi getdi. Bulud düyünü kisəsinən götürdü gəldi evə.
İbrahim bu əhvalatdan çox qorxdu, dedi:
– Bu mənim başıma çox qəza gətirəcək.
Çıxartdı üç şahı da verdi ki, get buna da yağ al, gətir.
Bulud gəldi baqqalın yanına, dedi:
– Ağam deyir, bu üç şahıya iki girvənkə yağ versin.
Baqqal dedi:
– Ədə, səfeh oğlu, səfeh. Ona iki girvənkə yağ verəllərmi?
Bulud bir şapalax vurdu, bunun da o biri baqqal kimi ürəyi getdi.
Bəli, beş girvənkə yağ götürdü, “ya Əli, mədət” deyib gətirdi, üç şahını da verdi İbrahima. Dedi:
İbrahim öz-özünə dedi:
– Allah, saa pənah! Görən bu mənim başıma, nə oyun gətirəcək.
Dedi:
– Bulud, get bu üç şahını ver, arpa al gətir, atın arpası yoxdu.
Bulud gəldi arpa satana dedi:
– Ala bı üç şahını, bir put arpa ver.
Dükançı dedi:
– Bala, üç şahıya bir put da arpa verəllərmi?
Bulud dedi:
– Niyə verməzlər?
Kişiyə bir şapalax vurdu, dedi:
– Belə verəllərmi?
Arpadan bir put götürdü. “Ya Əli, mədət!” gətirdi genə üç şahını verdi İbrahim dedi:
– Ağa deyillər ki, pul qəlpdi, götürmədi.
Bulud bu şəhərə bir vəlvələ saldı. Hara göndərirdilər belə yığıb gətirirdi.
Bir gün Bulud gəldi bir dəmirçinin yanına, dedi:
– Usta, maa bir gürz çəkərsən, dörd ərşin uzunnuğu, dörd put da ağırrığı.
Usta dedi:
– Zalım oğlu, zalım! Onu kürəyə sığışdırmaxmı olar?
Bulud dedi:
– Saa nə deyirəm, onu elə. Yoxsa vırram əngin çıxar, ala bu da pulun.
Pulu verdi. Dəmirçi qorxudan dedi:
– Bir belə çıxarı çıxacax. Yerdə də bir belə qalacax.
Qoydu kürüyə. Körüyü basdı, bu dəmir qurquşum kimi əridi. Bir gürzü qayırdı.
Səhər Bulud gəldi dedi:
– Usta, hazırdımı?
Usta dedi:
– Bəli, hazırdı.
– Vay mənim halıma.
– Ağa, dur bəri gəl.
İbrahim qorxusunnan durdu düşdü Buludun yanına. Bulud İbrahimı gətirdi bir imaratın qabağına, dedi:
– Ağa, görürsən, bu imaratı? Bı imarət paçcahın qızının imarətidi, o qızın adına “Üç Çərək xanım” deyəllər.
Qapını açdı, dedi:
Səhər açıldı. Qız durdu, geyindi, əlin yudu, üzün yudu, bədənnənmə güzgüyə baxdı. Gördü, üzünün bir tərəfinə ləkə düşüb. Qız ta heç kimə bildirmədi.
Axşam oldu genə Bulud dedi:
– Ağa, di dur, gedək.
İbrahim durdu gəldilər həmən imarata.
Bulud dedi:
– Gedirsən indi də o biri tərəfinnən öpərsən, gələrsən, ta əlini başqa şeyə vurmazsan. And olsun, əlini bir şeyə vursan, saa bir gürz çəkəciyəm, bala pişik kimi fırranacaxsan.
İbrahim qorxusunnan girdi o biri üzünnən öpdü, çıxdı. Gəldilər yatdılar.
Səhər açıldı, qız genə həməşəki qaydeynan durdu. Bədənnəmə güzgüyə baxdı, gördü indi də o biri tərəfinə ləkə düşüp.
Dedi:
– Yaxşı, bu gecə taparam, bu kimdi.
Gecə genə Buludnan İbrahim gəldilər. İbrahima Bulud dedi:
– Gedərsən, qızın sual-cavabı nədi, maa deyərsən.
İbrahim girdi içəri, qız gördü bu bir oğlandı, gözəllikdə misli yoxdu, min könüldən İbrahima aşıq oldu.
Qız o saat qalxdı ayağa, dedi:
– Ey oğlan, nəçisən, kimsən?
Oğlan dedi:
– Mən kor paçcahın oğluyam, adıma da İbrahim, deyəllər.
Qız dedi:
– İbrahim, məni apara bilərsənmi?
İbrahim dedi:
– Qız bir havır dayan.
Çıxdı çölə Buluda dedi:
– Xanım deyir, “məni apara bilərsənmi?”
Bulud dedi:
– Get, denən aparram.
İbrahim gəldi qıza dedi:
– Aparram.
Qız çıxdı çölə. Bulud dedi:
– Qız iki at yəhərrərsən birin İbrahima, birin də özünə.
Qız iki yaxşı at hazırradı. Birin İbrahim, birin də qız mindi. Bulud da bunların yanında, hər üçü düşdülər yola. Hava işıqlanınca at sürdülər.
Gün çıxanda paçcaha xəbər getdi ki, bu gecə qızını aparıblar. Paçcah hökm elədi, qoşun atdandı bunların dalısınca. Bir vədə İbrahim gördü, budu qoşun qarışqa kimidi götürüb dünyanı. Qoşunu görəndə Bulud dedi:
– İbrahim, siz yavaş-yavaş gedin. Mən qayıdım qoşunun qabağına, görüm nə istəyirlər?
İbrahim dedi:
– Qız, gəl, qaçax! Buludu öldürəcəklər gəlip səni də mənim əlimnən alacaqlar.
Bunlar qaçmaqda olsun, Bulud da qoşunun qabağına getməkdə.
Bir paçcah vəziriynən ova çıxmışdı. Gördülər budu bir oğlannan bir qız qaçır. Tez atlı göndərdi, bunları tutdular. İbrahimi saldılar bir quyunun təkinə. Qızı da apardı öz qızının yanına qoydu.
Bulud gəldi, qoşuna yavıxlaşanda yerə bir gürz vurdu ki, o saat bir dərya açıldı, qoşun keçə bilmədi.
Bulud gəldi gördü, nə qız var, nə də İbrahim. Amma gördü bir şəhər görünür. Gəldi şəhərin kənarına, gördü bir dəstə uşaq aşıx-aşıx oynuyur. Bir keçəl də durup baxır. Dedi:
– Keçəl, sən niyə oynamırsan?
Keçəl dedi:
– Mən cığalam deyin, məni qoymurlar oynuyam.
Bulud dedi:
– Onda, ala bu pulu, bura bir oğlannan bir qız tutup gətiriplər, onun yerin tapıb, maa deyəsən.
Keçəl dedi:
– Ver papağını götürüm qaçım, hankı imarata vursam, bil ki, qız o imaratdadı. Harda da tullandım-düşdüm, bil ki, oğlan o quyudadı.
Keçəl Buludun papağın götürdü qaçdı. Bulud da bunun dalınca.
– Vay keçəl, siz qəribə belə hörmət elərsiniz? – deyə düşdü yola.
Həmən qızın imaratı da paçcahın imaratına bitişiyidi. Keçəl gətirdi papağı vurdu həmən imarata qayıtdı. Bir yerdə də tullandı göyə, düşdü yerə. Bulud gəldi papağı götürdü. Gəldi həmən yerə, gördü bir quyudu ağzına bir daş döndəriblər. Daşı qavzadı, dedi:
– İbrahim!
İbrahim quyudan dedi, can!
Bulud dedi:
– Bəs mən saa demədim yavaş sür, mən də gəlirəm.
Tez kəməndi belinnən aşdı, salladı quyuya, İbrahimi çıxartdı. Paçcaha qaravılçılar xəbər apardı ki, şəhərə bir pəhlivan gəlib, həmən oğlanı da çıxartdı. Şəhəri bu saat alt-üst eliyəcək.
Bulud İbrahimi da götürdü, gəldi paçcahın yanına. Paçcah baxdı gördü, bu doğrudan da bir pəhlivandı. Əgər dinsə, şəhəri alt-üst edib viran qoyacaq. Dedi:
Vəzir dedi:
– Tədbir odur ki, qızını verəsən ona, qohum olasan.
Paçcah Buluddan soruşdu:
– Adın nədi?
Dedi:
– Adım Buluddu.
Paçcah dedi:
– Bulud, bir qızım var, onu alarsanmı?
Bulud dedi:
– Xeyr, maa lazım döyül, ağama ver!
Paçcah soruşdu ki:
– Qalacaqsınız, gedəcəksiniz?
Bulud dedi:
– Xeyr, gedəciyik.
Paçcah bir at da öz qızına hazırratdı, iki at da İbrahimgilin özünündü. Bullar yola düşdülər. Bulud, İbrahim, Üç Çərək xanım, bir də paçcahın qızı gəldilər o qədər ki, gördülər iki dev gəlir.
Bulud dedi:
– İbrahim, siz yavaş-yavaş gedin, mən də qayıdım görüm devlər nə deyir.
İbrahim qızlara dedi:
Bulud gəldi devlərin birin gün batana qovdu, birin də gün çıxana.
Bir paçcah avdan qayıdırdı, gördü bir oğlandı, iki də qız qaçırlar. Bunları tutdu, gətirdi qızları saldı öz qızının yanına, İbrahimi də saldı bir quyuya.
Bulud gəldi gördü nə qızlar var, nə də İbrahim. Yavaş-yavaş gəldi bir cütçüyə urcah çıxdı, gördü bu cütçünün özü də qaradı, öküzü də, xışı da.
Dedi:
– Allah, qüvvət versin.
Cütçü dedi:
– Xoş gəldin.
Bulud dedi:
– Ay cütçü, elə deyək, öküz qaradı, bəs özün niyə qara geyinmisən, xışın niyə qaradı?
– Bizim paçcahımız üç qəribi tutub gətirib, ona görə qara geyinmişik, biz qəribə çox hörmət elərik.
Bulud dedi:
– Onların yerin bilirsənmi?
Cütçü dedi:
– Paçcahın öz imaratına bitişik bir imarat var, qızının imaratıdı, qızlar ordadı. Oğlanı da salıb bir quyuya. Get şəhərə, hansı adamnan, uşaxdan soruşsan, o quyunu görkəzəllər saa...
Bulud gəldi yavaş-yavaş şəhərə. Gördü bu şəhərin adamları qara geyinib. Soruşdu niyə qara geyinmisiniz. Dedilər:
– Paçcah üç qərib gətirib dustaq eliyib, ona görə qara geymişik.
Bulud dedi:
Görkəzdilər ki, o imaratdadı qızlar, oğlan da o quyudadı. Bulud gəldi quyunun başına, daşı qavzadı çağırdı:
– İbrahim!
İbrahim quyudan dedi:
– Can!
Bulud dedi:
– Axmaq oğlu, axmaq, bəs mən saa deməmişdim yavaş sür gəlirəm.
Belindən kəməndi açdı, İbrahimi quyudan çıxartdı. Qaravullar bunun zərbi-şəşdin görüp heç biri dinə bilmədi. Paçcaha xəbər apardılar ki, bir belə oğlan gəlib. Həmən oğlanı da çıxartdı. Budu gəlir
sənin qulluğuna. Dedi:
Bulud İbrahimi da götürdü gəldi paçcahın yanına. Qapını açdı, içəri girəndə paçcah baxdı gördü buna qoşun da cavab verə bilməz.
Vəzir dedi:
– Qibleyi-aləm, belə adamnan qohum olmaqdan başqa əlac yoxdu.
Ayrı heç bir şeynən bunun öhdəsinnən gələ bilmək olmaz.
Paçcah dedi:
– Nolar, yaxşı olar.
Paçcah qorxusunnan yer görkəzdi. Bulud oturdu.
Dedi:
– Adınız nədir?
Dedi:
– Mənim adım Buluddu, ağamın adı da İbrahimdi.
Paçcah dedi:
– Bulud, mənim bir qızım var, onu alasanmı?
Bulud dedi:
– Xeyr, maa lazım deyil, ağama ver!
Molla gətirdilər, qızın kəbinin kəsdirdi İbrahima. Sual elədi ki, qalacaxsınız, gedəcəksiniz?
İbrahim dedi:
– Xeyr, mən gedəcəyəm öz vilətimizə, mən kor paçcahın oğluyam. Paçcah bunların hərəsinə bir at verdi, yola saldı. Bulud, İbrahim, Üç Çərək Xanım, iki də paçcah qızları, o qədər gəldilər ki, İbrahimin atasının vilayəti görükdü.
Bulud dedi:
– İbrahim, atan səni öldürəcək, mən də burdan gedəcəyəm.
İbrahim dedi:
Dedi:
– Mən o balığam ki, üç dəfə məni buraxdırdın. O yaxşılıqların əvəzidi ki, bir belə elədim saa... Atan xörəyə zəhər qatıb, saa verəcək.
Sən bir ovuc götür at ya bir itə, ya pişiyə. Gördün ki, yedi öldü, onda dur atanı öldür, yerində paçcahlıx elə.
Xudahafiz, eliyip düşdü yola. Dərya da yaxın idi. İbrahim baxdı gördü Bulud balıq donun geyib atıldı dəryaya.
Bunlar da getdilər, şəhərə daxil oldular. Paçcaha muşduluqçu getdi ki, İbrahim gəlir, üç də qız gətirir. Paçcah muşduluqçunun muşduluğun verdi. Amma öz ürəyində dedi ki, sən ki mənim gözümə heylə, qoymadın əlac ola, səni öldürəcəyəm. İbrahimə xörək tədarükü gördürdü.
İçinə də bihuşdarı daxil elədi, qoydu İbrahimin qabağına. İbrahim xörəkdən bir ovuc götürdü atdı bir tula vardı onun qabağına. Tula yeyən kimi öldü. O saat İbrahim gürzü qalxızıp elə vurdu ki, paçcahın canı cəhənnəmə vasıl oldu. İbrahim başdadı atasının yerində paçcahlıx elədi.
O yedi yerə keçdi, siz də yeyin, dövrə keçin."
"Bir vardı, biri yoxdu. Bəxtiyar adında bir qoca kişi vardı. Bu kişi çox kasıb idi. Günnərin bir günündə bı kişi işdən yornux gəlib bir az çaddan, kütdən yeyip yatdı, gecə bir yuxu gördü, səhər tezdən buran kimi dedi:
Arvat dedi:
– A kişi, nə səfər, hara səfər eliyirsən?
Dedi:
Arvat nə qadır elədi ki, a kişi dəli olma, yuxuya da tamah olarmı?
Hər gecə adam min cürə yuxu görür. Olmadı, kişi dedi:
– Ay arvat sən qarışma, mənim dediklərimi hazır elə.
Arvat qalxıb yol tədariki gördü.
Kişi heybəni atıb çiyninə, arvadnan xudahafizləşib düşdü yolun ağına. Çəkib çarığın davanını, qırıp yerin amanını, günə bir mənzil, teyi mənazil, “nağıllarda mənzil olmaz”. Az getdi, çox getdi, getdi çıxdı bir biyabana. Gördü bir çoban ağır bir sürü qoyun otarır. İtinən eşşəyinən hamı binəsi bırdadı. Bir təhərinən ilə işdərin görünən yaynı özün saldı qoyunun içinə, çobana yaxınnaşıb dedi:
– Bərəkətdi olsun, çoban qardaş. Diyəllər: “Azdın çobana, yoruldun sarvana”. Neçə gündür yol gəlirəm, birəz cadım var qurudur.
Çoban o saat biləylərin çirmiyib bir neçə qoyun sağdı, bir qavlama süd gətirib qoydu Bəxtiyarın qavağına. Bəxtiyar caddan doğruyub qavlamıya toqqanın altın bərkidib istədi getsin, çoban dedi:
– Əmi, hardan gəlib, hara gedirsən? Bəlkə yolun uzaxdı, gözdə birəz yağdan, yavannıxdan hazırrıyım.
Bəxtiyar gördü bı çoban bir yaxşı oğlandı, dedi:
– Bala, mən bir yuxu görmüşəm, gedirəm o yuxunun dalıncan.
Çoban dedi:
– Əmi, nə yuxudu? Yuxunun da dalıncan gedəllərmi? Adam hər gecə min yuxu görür.
Kişi dedi:
– Bəli, oğul, mənim o gördüyüm yuxu elə yuxudu ki, onun dalıncan getməlidi.
Çoban dedi:
– Nə olar, sataram.
Yuxunu çobana açıb, bütün sürüsünü, hətta itini, eşşəyinəcən aldı. Addarın da dəyişib – çoban oldu Bəxtiyar, kişi də oldu Məlik Məmməd. Bəli Bəxtiyar heybəni atıb çiyninə bir biyabannan getməydə olsun. Məlik Məmməd də qoyununu yığıb yavaş-yavaş öz kəndlərinə tərəf gəldi.
Paho, arvad baxdı gördü ki, əri bıdı çoban olub bir sürü qoyun otara-otara gəlir. Dedi:
– A kişi, bı qoyun kimindi, indi də camahat diyəcək Bəxtiyar kişi ağsaqqal çağında gedib xalxa çoban oldu.
Məlik Məmməd dedi:
– Ay arvat, dəli-zad olmamısan, əvvəla xalx kimdi, mən çoban olam. Qoyun özümündü, yuxum ilən deyişmişəm. İkiminci, mən Bəxtiyar deyiləm, mənim adım Məlik Məmməddi.
Arvat elə bildi ki, bı öz əri deyil, ona oxşayan bir adamdı. Dedi:
– Qardaş, bağışda, mən helə bildim sən mənim ərim Bəxtiyarsan, ona görə belə dedim.
– Ay arvat, karıxmısan? Bəs mən sənin ərin deyiləm, kiməm? Yuxunu dəyişəndə adımı da dəyişmişəm.
Arvat o saat başa düşüb, səvindiyinnən ərinin başına fırfır fırlanırdı.
Elə bil cəhrə talğalağıdı.
Məlik Məmməd ilən arvadı bırda kef eləməkdə olsunnar, sizə kimnən xəbər verim Bəxtiyardan. Bəxtiyar az getdi, üz getdi, dərətəpə düz getdi, gəlib axşamçağı çıxdı bir şəhərin qırağına. Onda yetdi gördü ki, şəhərin dərvazaları təzəcə bağlanıb, Bəxtiyar nə qədər elədi, onu şəhərə bıraxmadılar. Çəkilib yoldan kanar difarın dibində həybəni qoydu başının altına uzandı.
Çoban adamdı, çöldə yatmağa adət eləmişdi, o saat yuxu tutdu yatdı. Səhərə yaxın gördü bir adam, “Bəxtiyar, Bəxtiyar!” diyib çağırırlar.
Ağa durup o yana, bı yana baxıb gördü ki, kim isə qalanın başınnan çağırır. Qalanın başınnan genə səsləndi ki, niyə durubsan, gəl tut, səhər açılır, mən də bu saat gəlirəm. Bəxtiyar irəli yeriyip gördü bir xurcun ağır şeydi. Xurcunu yerə qoydu. Bir az keçmişdi ki, gördü həmən adam yedəyində iki at bir balaca qapını açıb hasardan çıxdı çölə, genə qapını bağladı. Üzün Bəxtiyara tutub dedi:
– Nə durmusan, tez ol, xurcunu bağla atın tərkinə! Min atına, qaçax. Bı saat atam duyuğ düşər, ikimizi də tutdurub öldürdər. Axşamnan bəri neçə dəfə gəlib qalanın başına işarə iləmişəm, görmişəm yoxsan, axırmıncı dəfə istəyirdim evə qayıdam. Ağlıma gəldi ki, bəlkə yatıb, qayıdıp difarın başınnan baxam görəm nə, yatırsan! Neynək, tay əvdən çıxmışam. Tez ol, atı min qaçax.
Bəxtiyar qalmışdı mat, bilmirdi bı neçə sirdi. Nə desin, bının adın bı hardan bilir, bı adam kimdi? Axırda “Allaha pənah” diyib mindi atı, bı adam qabaxcan, Bəxtiyar da bının dalıncan başladılar qaçmağa, ta sabah oluncan qaçdılar.
Səhər açıldı. Bəxtiyar gördü bı bir qızdı ki, yemə-işmə bının xəttixalına, gül cəmalına tamaşa elə. Qız dönüb geri baxanda nə gördü, bının dalıncan gələn elə bir çobandı ki, heç ömründə alça turşsu dadmayıb.
Qız mat-məhətdəl qalıp bilmədi nə disin. Birəz sora özün yığışdırıp dedi:
– Oğlan, adın nədi?
Bəxtiyar cavab verdi:
– Xanım, neyə gecə özün çağırmırdın, indi bəs niyə tanımırsan?
Qız dedi:
– Sənin də adın Bəxtiyardı?
Oğlan dedi:
– Xanım, bəli, necə məndən də başqa Bəxtiyar var idi?
– Bəli, var idi. Bil, agah ol, ey Bəxtiyar, mən həmən şəhərin paç-cahının qızıyam. Adıma da Pərizad xanım diyəllər. Atamın vəkilinin bir oğlu vardı, adına Bəxtiyar diyərdilər. Biz bir-birimizi sevirdik.
Amma atam məni Bəxtiyara vermək istəmirdi. İstəyirdi versin vəzirin oğluna. Mən də ona getmək istəmirdim. Odur ki, Bəxtiyarnan vədə qoyduq ki, bu gecə həmən sən yatan yerə gəlsin, mən də atam-anam yuxuya gedəndən sora gəlim qaçax. Mən dediyim kimi elədim, iki at, iki xurcun da qızıl götürüb gəldim. Qəzadən vəkilin oğlu qorxub, ya nə olubsa gəlmiyip, sən gəlib həmən yerdə yatıbsan. Mən də səni vəkilin oğlu Bəxtiyar bilip qaçmışıq. İndi neyniyək, qismət beləymiş, sür atı qaçax atamın torpağından. Nə qədər ki çıxmamışıq, atdan düşə bilmərik.
Bəxtiyar ata bir şallaq vırıb düşdü qabağa, qız da onun dalıncan. Qaçhaqaç “asta qaçana imam qənim olsun” axşama kimi qaçdılar. Axşam günün saraltısı qalanda, başqa bir paçcahın yerinə çatıb atdan düşdülər. Birəz çörəkdən-zaddan yedilər, dincəldilər.
Qız öz-özünə dedi:
– Əyər Bəxtiyar çoban olubsa, genə onnan bir şey olar, yox əyər naxırçı olubsa, axırı heç olacaq. Vaxtıkan bını əkmək lazımdı.
Üzün Bəxtiyara tutub dedi:
– Bəxtiyar, dədəmin güclü ılxısı var, de görüm, ılxıçı ola bilərsənmi?
Bəxtiyar dedi:
– Ilxı nədi?
Pərizadxanım dedi:
– Belə bı altımızdakı atın sürüsünə ılxı diyillər. İlxını otarana da ilxıçı diyillər.
Bəxtiyar dedi:
– Xeyr, xanım, mən ılxıçılıq bacarmaram.
Qız dedi:
– Onda atamın çoxlu qaramalı var, naxırçı ola bilirsənmi?
Bəxtiyar dedi:
– Xanım, qaramal nədi, necə olan şeydi, onu da bilmirəm, mən naxır çı ola bilmərəm.
Qız dedi ki, neynək, dəvəçi ol, o da helə, qatırçı ol, o da helə.
Qız gördü Bəxtiyar bılların heç birin görmüyüp, dedi:
– Bəxtiyar atamın çoxlu qoyunu var, de görüm, qoyuna getmək bacararsanmı?
Qoyun adı tutulan kimi Bəxtiyarın sümüyü oynamağa başladı. Dedi:
– Xanım, elə mənim dədə-baba sənətim çobançılıxdı. Qoyunun lap ölüsünün üstə düşsəm, dirildərəm.
Qız dedi:
– Bəxtiyar, karvansara elə yerdi ki, ora hər adam gəlir. İndi sən çıx bazara bir dəllal tap, əvvəl atdarı sat, onnan sora bir minasip mənzil tut yığışax ora, gətirdiyimiz maldan-dövlətdən xırıd eliyip yeyək dolanax, Allah kərimdi.
Pərizad xanım o saat qazı gətirdip öz kəbinin Bəxtiyara kəsdirdi.
Bəxtiyarı hamama yolladı, bir dəstə taciryana paltar alıp Bəxtiyara geydirdi ki, Bəxtiyar oldu bir gözəl oğlan. Başdadılar Pərizad xanımnan kef iləməyə.
Bir müddət belə yaşayannan sora, bir gün dəllək gəlmişdi Bəxtiyarın başın qırxsın, nə təhər oldusa, gözü Pərizad xanıma sataşdı. Az qaldı bihuş olsun, bir təhərnən Bəxtiyarın başın qırxıb haqqın almağa da dayanmıyıp özün yetirdi paçcaha. Dedi:
– Paçcah, taxtın tarac olsun, yəhərin qannan dolsun, nə yatırsan?
– Hə, nə var, söylə görüm!
Dedi:
– Vəzir, tədbir! Mən gərək nə təhər olsa, o qızı görəm.
Vəzir gülüp dedi:
– Qibleyi-aləm sağ olsun, onnan hasan nə var? Çağırrıx Bəxtiyarı, diyərik sabah günorta saa qonağıq. Qoyduğumuz vaxtdan bir saat qabax gedərik, qəfildən içəri girip qızı görərik.
Paçcah vəzirin tədbirini bəyənip, o saat Bəxtiyarı hüzurına çağırtdırıp
dedi:
– Bəxtiyar, eşitmişik, bir yaxşı oğlansan, özün də qəribsən. Saa heç kim sataşmasın diyə, sənnən dost olmaq istəyirəm. Get hazırraş, sabah düz günorta saa qonağıx.
Bəxtiyar baş əyip geri qayıtdı. Yolnan gedə-gedə fikir edirdi ki, bı necə işdi? Taki gəlib evə çatdı. Qız baxan kimi gördü Bəxtiyar bikafdı.
O saat durup Bəxtiyarın boynun qucaxlayıp dedi:
– Bəxtiyar, qadan alım, de görüm niyə bikefsan? Bı qərib eldə sən bikaf olanda gör mən nə hala düşərəm. Dərdini gərək maa diyəsən.
Bəxtiyar əhvalatı qıza mən sizə nağıl eliyən kimi nağıl elədi.
Qız o saat başa düşdü ki, bu dostuq məsələsi deyil, ayrı məsələdi, özü də əngəl dəlləkdən keçip. Bəxtiyarın ürəyin sıxmamaq üçün dedi:
– Bəxtiyar, qadan alım, niyə bikefsən, burada ki, bir pis şey yoxdu, neyə darıxırsan. Paçcahnan dost olsan, doğrudan da saa xeyri dəyər.
Get bazara düyüdən, yağdan, turşudan-qırqovuldan al ver hambala getirsin əvimizə, sabaha ehtiyat görməliyik. Bəxtiyar bazara çıxıb, tapşırılan şeyləri aldı, qayıtdı evə. O gecəni qıznan keçirdi. Səhər olan kimi başdadılar hazırrıx görməyə.
Günortıya bir saat qalmış paçcahnan vəzir qapını açıp girdilər içəri ki, paçcah qızı baş açıx, qolu çırməyli gördü. Paçcah qızı görən kimi bir ox qızın iki qaşının arasınnan qutarıp dəydi paçcahın ürəyinin başınnan. Paçcah bıyılmı ölmüş, bildirmi yıxılıb ürəyi getdi.
Vəzir təz paçcahın üzünə su səpip, birtəhər baş qarışıx ikən özünə gətirdi. Qulağına dedi:
Paçcah özün yığışdırıp gəlip otdular ocağın qırağında. Xörək hazır oldu, bir təhərnən birəz zəhərrəndilər. Sonra durup getdilər. Paçcah evinə çatan kimi üzüqoylu yıxılıp dedi:
– Vəzir, tədbir! Bağrım çatdadı.
Dedi:
– Qibleyi-aləm, nə tədbir, sabah çağırıp diyərsən ki, maa gərək cənnət alması gətirəsən, o da hardan cənnət alması tapacax, gedər ya özü gəlməz, boş da gəlsə sən boynun vurdurarsan, ayrı təhəri yoxdu.
Gücnən arvadını əlindən ala bilməzsən, səbəbsiz öldürə də bilməzsən, el nə deyər? Gərək bir səbəb tapax, onu da ki, görkəzirəm.
Paçcah vəzirin rəyin bəyənip durdu oturdu.
Səhər olcax Bəxtiyarı çağırtdırıp dedi:
– Bəxtiyar, mən naxoşam, həkimlər maa cənnət alması dərman diyip. Qoçağım, gərək nə təhər olsa, maa cənnət alması tapasan.
Bəxtiyar dedi:
– Qibleyi-aləm sağ olsun, mən bir qərip adamam, cənnət almasın hardan tapım, öz vilayətinnən bələd olan bir adama desən yaxşı olar.
Paçcah qəzəplənip dedi:
– Uzun danışma, qırx günə kimi almanı gətirdin gətiribsən, gətirmədin boynunu vırdıracıyəm.
Bəxtiyar ölüsü ölmüş adam kimi qayıtdı əvə.
Qız Bəxtiyarı bı halda görəndə dedi:
– Bəxtiyar, nəyə bikefsən?
Bəxtiyar hamı əhvalatı qıza söylədi. Qız dedi:
– Qorxma, mən saa kağız verərəm, qibləyə tərəf gedərsən, üç gün gedənnən sora çıxarsan dev paçcahının vilayətinə. Mənim bacım bı paçcahın arvadıdır. Kağızı hansı devə görkəzsən səni aparacax paç-cahlarının yanına, o nə disə əməl edərsən. Gərək maa söz verəsən ki, farağat duracaxsan, ta arvat-filan getirmiyəcəksən.
Bəxtiyar kağızı alıp Pərizad xanımnan görüşüp ayrıldı. Bazara çıxıb bir saz at alıp minip düşdü yola. Üç gün, üç gecə yol gedip çıxdı həmən dev paçcahın torpağına. Divlər bını gördülər, dedilər aparax bını paçcahımıza soqat, yesin.
Bəxtiyarı gətirdilər paçcahın yanına. Bəxtiyar kağızı verdi. Div gördü paho, bı öz bacanağıdı.
Dedi:
– Bəxtiyar, xoş gəlmisən! Sən hara, bıra hara?
Bəxtiyar əhvalatı paçcaha nağıl elədi.
Divlər paçcahı Bəxtiyarı qonax saxladı. Bir nəfər çağırıp Bəxtiyarı ona tapşırıb dedi:
– Bına cənnət alması lazımdır, bını apararsan hara lazımdı, ora.
Sonra div Bəxtiyarı alıp kürəyinə tənur elədi. Üç gün, üç gecə yol gedəndən sora, bir yerdə düşdü. Bir çinar görkəzip dedi:
– Pərilər paçcahının qızı gəlip orada bir bulax var, o bulaxda çiməcəylər.
Birinin donun oğurrarsan, onnan sora nə disən, onu iləyəcəklər.
Bəxtiyar gəlip həmən yerdə ki, div demişdi, bılağa yavux bir kola girib gizləndi. Bir əzdən sora Bəxtiyar gördü üç göyərçin gəldi, qondu bılağın başına. Dil oldu başdadı bir-birinən danışmağa.
Böyük bacı dedi:
– Bacılar, di soyunun çimək.
Kiçik bacı dedi:
– Bacı, mən pis yuxular görmüşəm çimmiyəcəyəm.
– Ay bacı, ordan bıra gəlmişik, sən çimməsən, biz də çimmiyəcəyik.
Gəl bizi peşiman eləmə.
Axırı kiçik bacı razı oldu. Soyundular çimməyə başdadılar. Bəxtiyar koğanı uzadıp kiçik bacının donun çəkdi. Qızdar çimip çıxdılar, böyük bacıynan ortancıl donnarın geydilər, kiçik bacının donu tapılmadı. Nə qədər gəzdilər, donu tapa bilmədilər.
Axırı dedilər:
– Ay donu oğurrayan, səni and veririk nəyə inanırsan ona! Çıx, bizim donumuzu ver. And olsun Süleyman peyğəmbərin başının cıqqasına, nə istəsən verəcəyik.
Bəxtiyar o saat çıxıp dedi:
– İndi ki, belədi, bı saat sizdən bir neçə dana cənnət alması istəyirəm, götirin bıra, donunuzu verim.
Böyük bacı uçub o saat bir neçə cənnət alması gətirdi, verdi Bəxtiyara. Bəxtiyar da donu qaytardı qızdara, qayıtdı ki, geri gəlsin, gördü həmən donun oğurradığı qız da bının dalınca gəlir. Dedi:
– Ay pərizadə, sən hara gəlirsən?
Pərizad dedi:
– Bəxtiyar, maa adam əli dəyib, məni bir də pərilər öz işlərinə qoymazdar.
Bəxtiyar dedi:
– Nəyniyək, gəl gedək.
Xanım gördü paho, Bəxtiyar bıdı pərilər paçcahının da qızın gətirir.
Güldü dedi:
– Bəxtiyar, saa gedəndə nə tapşırmışdım?
Bəxtiyar dedi:
– Xanım, vallah, mən gətirmədim, özü gəldi.
Pərizad xanım gülüp dedi:
– Neynək, gəlip, xoş gəlip. Mən də qəribdim həmsöhbət ollux.
Bı qızın da adı Hurizad idi.
Səhər tezdən Bəxtiyar istədi almaları aparsın paçcaha, Hurizad dedi:
– Bəxtiyar, almaları hara aparırsan?
Bəxtiyar:
– Paçcaha, – deyə cavab verdi.
Qız dedi:
– Bəxtiyar dəli olmamışsan ki, o almaları hər kəs yesə, on beş yaşında cavan olar. Ala saa ona oxşayan üç alma verim, apar paçcaha, gətir oları özümiz yəyək.
Bəxtiyar almaları alıp qoydu cibinə. Cənnət almaların özdəri yedi, o biri almaları gətirib verdi paçcaha.
Paçcah gördü paho, Bəxtiyar sağ qayıtdı. Doğrudur, üzdən güldü isə də, amma qarnına sancı doldu. Almanı Bəxtiyardan aldı. Bəxtiyar paçcahdan izin alıp qayıtdı evinə.
Olar yeyip-içməkdə olsun, sizə kimnən xəbər verim, dəlləkdən.
Paçcah dedi:
– Ah, yox.
Dəllək dedi:
Paçcah dedi:
– Vəzir, nə təhər eləyək ki, bir o qızı da görək.
– Onnan asan nə var, genə qabaqkı kimi qonax gedərik, görərik.
O saat paçcah xəbər yolladı ki, Bəxtiyar sabah axşam saa qonağıx, hazırraş. O biri gün paçcah axşam demişdi, günorta gəldi. Qəflətən elə gəldi ki, qızdarın ikisini də gördü.
Paçcah gördü bı qız, doğrudan da o birinnən min kərrə gözəldi. Bir təhər çörəyi-xörəyi yeyip, qayıtdılar geri.
Paçcah dedi:
– Vəzir, tədbir. Mən paçcah, gədənin biri belə gözəllərə sahab ola, mən ola bilmiyim.
Vəzir dedi:
– Qibleyi-aləm, heç fikir eləmə, onu elə yerə göndərərəm ki, geri qayıtmaz. Sabah sən çağır Bəxtiyarı, deyinən ki, gərək maa Gülüstani baği-İrəmnən gül gətirəsən, yoxsa boynunu vırdıracıyam. Onda o gedər, bir də qayıtmaz.
Səhər tezdən paçcah Bəxtiyarı çağırtdırıp dedi:
– Bəxtiyar, qoçağım, görürəm sən bir qoçaq oğlansan, gərək maa Gülüstani-İrəmnən gül gətirəsən. Qırx gün saa möhlətdi, getməsən boynun vırılacaxdı.
Bəxtiyar gördü ki, danışıqdan bir mırad hasıl olmıyaçax, bıkef, məlul qayıtdı evə. Qızdar gördülər Bəxtiyar çox məyusdı, dedilər:
– Bəxtiyar, niyə bikefsən. Sən bilmirsən ki, sən bikef olanda bı qərib ölkədə biz nə hala düşürük?
Bəxtiyar əhvalatı qızdara nağıl elədi.
Hürizad gülüb dedi:
Bəxtiyar dedi:
– Bəli.
Qız dedi:
– Onda, gəl qırx günün hələ otuz doqquzunu yeyək-içək, kef iləyək, qırxımcını da Allah kərimdi.
Başdadılar otuz doqquz gün kef elədilər, qırxımcı gün Hurizad xanım bir löh oxuyub Bəxtiyara dedi:
– Bı löhü oxuyarsan gözünü yumarsan, ha vaxt ayağın yerə dəydi, açarsan, ora Gülüstani-İrəmdi. Bir dəstə qız görəcəksən. Ala bı kağızı, oların içində bir Güli Qah-Qah xanım var, ver ona, o saa gül verər.
Bəxtiyar löhü alıp düz çıxdı şəhərin kənarına, löhü oxuyup gözdərin yumdu. Bir vaqt gördü, ayağı yerə dəydi, gözin açıp gördü paho, bı elə bir yerdi ki, diyəsən cənnətin bir guşəsidir. Bülbüllər cəh-cəh vırır, güllər pəh-pəh vırır, tamaşasınnan doymax olmır. Bı halda gördü, paho bıdı qırx incə qız çala-çala, oynaya-oynaya gəlir. Diyəsən, Allahtaala xoş günündə, xoş saatında bılları yaradıp.
Bəxtiyar bılları görəndə paçcah da, gül də – hər şey yadından çıxdı. O qədər tamaşa elədi ki, bir vaqt gördü ki, az qalıp gün yatsın, kağızı-zadı da yadından çıxardıp, tez geri döndü. Löhü oxudu, gözün yumdu. Bir vaxt gördü əyağı yerə dəydi, gözün açıp gördü ki, öz qapısındadı.
İstədi evə girsin, birdən yadına düşdü ki, ədə sən nəyə getmişdin. Bəs gül hanı, kağızı niyə vermədin. İstədi qayıda Hurizad xanım daldan çağırdı:
Hurizad xanım dedi:
– Bəxtiyar, nə qayırdın?
Bəxtiyar əhvalatı nağıl elədi:
Bını eşidən kimi Güli Qah-Qah xanım güldü. O saat ağzınnan bir neçə tabax gül düşdü. Dedi:
– Bəxtiyar, di götür, apar paçcaha ver.
Paçcah gördü paho, Bəxtiyar ölmiyip, bıdı güli gətirdi. Genə qarnına sancı doldu. Tay bir şey demədi.
Bəxtiyar da rüsxət alıp əvinə gəldi, qızdarın üçünü də başına yığıp başdadı söhbətə.
Səhər açıldı yenə dəllək gəldi Bəxtiyarın başın qırxmağa. Gördü nə, bı dəfə bir qız gətirip ki, o biriləri bının yanında heç nədi.
– Paçcah evin yıxılsın, xəbərdən xəbərin var? Sən Bəxtiyarı göndərmişdin ki, ölsün, o bı dəfə bir qız gətirip, o biriləri bının yanında bir köpiyə də dəyməz.
Paçcah bını eşidən kimi dedi:
– Vəzir, gərək bir də Bəxtiyargilə qonax gedək, görək bı qız necədi?
Bəli, Bəxtiyara xəbər yolladılar ki, filan gündə, filan saatda saa qonağıx, ehtiyatını gör.
Bəxtiyargil ehtiyat görməkdə olsunlar.
Paçcah vəziri də götürür elə gəldi ki, qızdar xəbər tutmamış evə girip qızın üçünü də gördü. Ta paçcahın boğazınnan xörək keçə bilərdimi?
Bir təhər xörəkdən daddı. Durup qayıtdılar əvlərinə.
Paçcah dedi:
Neyniyək ki, bının başın batıraq?
Vəzir dedi:
– Qibleyi-aləm, neyniyə billik? Əyər bını öldürdüp arvadın alsan, bı olacax ağ. Xalx da üz döndərər. Gərək bını elə yerə göndərək ki, bir də bıralara gələ bilməsin. Taki, sən də mətləbinə çatasan.
Paçcah dedi:
– Hara göndərək?
Vəzir dedi:
bəlkə at bını birtəhər eliyə.
Paçcah vəzirə “afərin” diyib təzədən Bəxtiyarı çağırtdırdı. Dedi:
– Qoçağım, mən naxoşam, həkimlər mənə Qırx qullunnu at südü dərman diyip. Gərək nə təhər olsa onu gətirəsən.
Bəxtiyar fikirrəşip dedi:
Paçcah möhlət verib dedi:
– Bax, qırx günün tamamında gəlməsən, boynunu vırdıracağam.
Bəxtiyar genə bikef evə qayıtdı. Qızdar Bəxtiyarı bı halda görəndə hərəsi bir yannan yapışıp dedi:
– Bəxtiyar niyə bikefsən, bı nə haldı?
Bəxtiyar əhvalatı nağıl elədi.
Hurizad dedi:
– Elə bı? Hələ gəl otu, otuz doqquz gün kef eliyək, ondan sora Allah kərimdi.
Bıllar otuz doqquz gün kef elədi, qırxmıncı gün Hurizad xanım bir löh oxuyub Bəxtiyara dedi:
– Çıxarsan şəhərdən kanara, bı löhü oxursan, gözdərini yumarsan.
Gözüvü açanda görərsən ki, bir təpənin dibindəsən. Təpənin başında bir qalaça var, gedərsən o qalaçaya. Görərsən bir qoca nurani kişi var, o qədər qocalıp ki, onu pambıq arasına büküb qoyuplar uşax kimi beşiyə, onun pambığın dəyişdirərsən. Yırğalayarsan, yatar, dincələr.
Ayılanda dərdini ona deyərsən. O saa əlac elər.
Bəxtiyar qız diyən kimi elədi. Gözün açanda gördü doğrudan da bir təlli dibindədi. Yavaş-yavaş təllin başına çıxıp gördü bir qalaça var, qalaçaya girip gördü qız diyən kimi bir pirani qoca kişi var. O qədər qocalıp ki, yumağa dönüb. Tez qocanın yerin aşdı, pambığın dəyişdi, qız deyən kimi rahat elədi.
Qoca yatıp dincələnnən sora gözün aşdı dedi:
– Bəxtiyar, bala xoş gəlmisən! Nə dərdin var?
Bəxtiyar təəccüb elədi ki, bı hardan məni tanır, irəli yeriyib ədəbnən dərdin qocaya dedi.
Qoca dedi:
– Bala, bı çox qorxulu işdi, o paçcah səni öldürmək istəyir. Amma qorxma, mənim qulağımın kirinnən bir az pambığa sürtüp götürərsən.
Qarğıdan da bir ney qayırarsan, gün çıxanında bir göl var, gedərsən o gölün qırağında bir quyu qazarsan, girərsən o quyuya. Günortanın istisində atdar gələcək su içməyə, yaxınnaşanda pambığı atarsan suya, su köpürüyüp qalxacax. Onda atdar hürküşüp çəkiləcəklər. O saat sən başdarsan ney çalmağa, onlar toplanacaxlar quyunun başına. Yalvaracaxlar ki, bir də çal, onda sən denən ki, and iç ki, maa dəymiyəcəksən, çıxım çölə çalım.
Hər nəyə and içsə inanma. Amma, elə ki, su pişigi Qəribin canına and içdi onda çıxarsan. Sora nə desən, əməl edər.
B&26#351; ki, maa dəymiyəcəksən, özü də nə disəm yerinə yetirəcəksən.
At hər nəyə and işdisə, Bəxtiyar qəbul eləmədi, dedi ki, ta Qəribin canına and içməsən, çıxmaram.
– Qəribin canı üçün saa dəymərəm, özü də nə istəsən müzayiqəm yoxdu.
Bəxtiyar bını eşitcək, çölə çıxdı, başdadı tütəyi çalmağa. Birəz çalannan sora dedi:
– Bilirsən nə var? Bizim paçcahım""6#351; ki, maa dəymiyəcəksən, özü də nə disəm yerinə yetirəcəksən.
Çıxım çölə, nə qədər istəyirsən, çalım.
At hər nəyə and işdisə, Bəxtiyar qəbul eləmədi, dedi ki, ta Qəribin canına and içməsən, çıxmaram.
At əlacı kəsilip dedi:
– Qəribin canı üçün saa dəymərəm, özü də nə istəsən müzayiqəm yoxdu.
Bəxtiyar bını eşitcək, çölə çıxdı, başdadı tütəyi çalmağa. Birəz çalannan sora dedi:
– Bilirsən nə var? Bizim paçcahımız azarrıdı, ona sənin südünü dərman diyiblər. Gərək maa o südünnən verəsən.
At dedi:
– Bilirsən, nə var? O paçcah səni öldürmək istəyir. Gəl sən min mənim dalıma. Bərk-bərk tut yalmanımnan. Sən diyinən bıdı atı getirmişəm, gəlin özünüz sağın, qoy gəlsinnər özdəri sağsınnar, görək sağa biləcəklərmi? Hər kim mənim südümü yesə, həmişə cavan olar. Onlara bir gilə də süd vermərəm. Sənin işin o olsun ki, məni paçcaha təhvil vercək get, onnan oyanı mənim işimdi.
Bəxtiyar at diyən kimi elədi, minip atın belinə, gözdərin yumup yapışdı atın bərk yalmanınnan. At qanad bağladı. Bir saat çəkmədi at dedi:
– Bəxtiyar, indi gözdərini aç!
Bəxtiyar gözdərin açıb gördü, paho öz şəhərindədi. Atı sürüp paç-cahın qapısına səs elədi ki, atı gətirmişəm. Paçcah nə qədər istəyir, sağsın.
Paçcah çıxıp gördü nə, Bəxtiyar bıdı atı qulunnarıynan gətirip.
Ay qabağın kəsin! Nə olacaqdır? At qabağına gələnin də başın üzüp çıxdı getdi. Xəbər paçcaha getdi ki, atdar belə-belə qaçdı.
Paçcahın dərdi atdaydı ki, onun qarnının ağrısı ayrı idi. Dedi:
– Nə bilim, qaçdı. Qaçanı saxlamax olmaz ki.
O biri tərəfdən vəziri çağırıp dedi ki, vəzir, belə olmaz. Bını hara yollasax, genə gəlip çıxacaq, tədbir! Amma bı dəfə gərək elə tədbir tökəsən ki, bı tələf ola, yoxsa mənim bağrım çatdar.
Vəzir birəz fikirləşib dedi:
– Qibleyi-aləm sağ olsun, sabah Bəxtiyarı çağırtdır, de ki, gərək gedip o dünyadan mənim ata-anamnan xəbər getirəsən. Onda görək nə eləyəcək?
Paçcah tədbirdən şad olub səhər olan kimi Bəxtiyarı çağırtdırdı.
Dedi:
– Bəxtiyar, görürəm, sənnən qoçax adam yoxdu, gərək gedip o dünyadan mənim ata-anamnan maa bir xəbər gətirəsən.
Bəxtiyar dedi:
– Paçcah, ədalətinə güc eləmə, o dünyadan da xəbər getirmək olar?
Paçcah bını eşitcək qəzəblənip çığırdı ki, mən saa nə buyururam əmələ gətirməlisən. Qırx gün saa möhlətdi. O dünyadan maa xəbər gətirdin gətirdin, gətirmədin boynunu elə vırdıracağam ki, bir damcı qanın yerə düşməsin.
Bəxtiyar mürəxxas olup gəldi əvinə. Arvatlar baxdılar gördülər nə? Bəxtiyar ölüp, yerdən götürən yoxdu. Dedilər, Bəxtiyar, gənə nəyə fikirlisən, nə olup, dərdini bizə de bilək.
Bəxtiyar dedi:
– Ay arvat, paçcah, hələ bir nadəhim iş buyurup ki, heç əlacı yoxdur. Maa deyir ki, gərək o dünyadan gedip ata-anamnan bir xəbər gətirəsən, gətirməsən qırx günnən sora boynu vırdıraciyəm. İndi bilmirəm nə eləyim?
Güli Qah-Qah xanım dedi:
– Bəxtiyar, qorxma, get paçcaha deyinən ki, odun toplatsın səni də qoysun üstə. Dörd tərəfinə nefit töküb od vursun. Odunu ancax çox yığdır ki, sən ortasında oturasan, tüstü hər tərəfi bürüyəndə mən səni löh oxuyup bir çöp iləyip gətirəciyəm evə. Ta sorasıynan sənin işin yoxdu. Gör, o paçcahın başına nə iş getirəciyəm?
Bəxtiyarın kefi başdadı şıtırıx çalmağa. Özün paçcaha yetirip dedi:
– Qibleyi-aləm, buyur şəhərdənkənar bir yerdə qırx qatır yükü odun yığsınnar, mən sabah çıxıp odunun üstə oturacıyəm. Dörd tərəfdən neftdiyip od vırsınnar, gedip o dünyadan saa xəbər getirəciyəm.
Bəxtiyar qırx yük demişdi paçcah buyurdu, yüz yük yığdılar. Dedi qoy lap sümükləri də yansın.
Səhər Bəxtiyar, paçcah, vəzir, vəkil hamı camahat yığışıp gəldilər həmən yerə. Bəxtiyar çıxıp otdu həmən odunun üstə, dörd tərəfdən nefti tökdülər. Paçcah öz əliynən od vırdı. Odun alışıp tüstü bürüyəndə Güli Qah-Qah xanım bir göyərçin olup düşdü qondu Bəxtiyarın yanına bir löh oxuyup Bəxtiyarı elədi bir çöp, vırdı caynağına birbaş gətirdi evlərinə, bir löh oxuyup genə ilədi adam. Dedi
– Bəxtiyar indi bı şəhərdə lap qoca kimdi, onu tap gətir bıra.
Bəxtiyar şəhəri gezip elə bir qoca tapdı ki, tay qocalıqdan yeriyə bilmirdi, bını gətirdi evə. Xanım bınnan soruşdu ki, paçcahın atasını görmisənmi?
Birin vəzirə, birin vəkilə, birin də dəlləyə öz ata-analarının dilinnən belə yazdı, bir şeyə qoyup asdı Bəxtiyarın böyrünnən. Otuz doqquz gün keçdi, qırxmıncı gün tezdən gəlip külün lap ortasında Bəxtiyarı basdılar külə, arvatdar özdəri qayıtdılar əvlərinə.
– Qibleyi-aləm sağ olsun, ata-ananı gördüm, kefləri çox sazdır, yaxşıdı, behiştə oturup bir yannarınnan bir süd gölü axır, bir yannarınnan bal gölü axır. Özləri də sənnən çox gileylidilər.
– Mənimkini də gördünmü?
Bəxtiyar dedi:
– Səninkini də, vəkillərin də, dəlləyin də ata-anasını gördüm. Hamısı paçcahın ata-anasının qulluğunda idilər. Özdəri kağız verib, bıdı bağlamadadır, açın oxuyun.
Bağlamanı aşdılar. Gördülər pə, ulu babalarından bəri hamısının bırda kağızı var, hamısı da giley eləyir ki, sizin üzünüz qara olsun!
Bəxtiyarcan da olmadınız, o gəldi, heç olmasa bir bizi gördü. Siz heç yadınıza da salmırsınız.
Paçcah dedi:
– Bəxtiyar, mən getsəm, nə qədər odun lazımdı?
Bəxtiyar dedi:
– Qibleyi-aləm sağ olsun, sən böyük adamsan, gərək sənin odunun on dəfə artıx ola.
Vəzir də, vəkil də hamısı dedilər ki, biz də gedəciyik.
Bəxtiyar dedi:
– Onda gərək odunu lap çox yığasınız.
Paçcah əmr elədi bir dərənin arasına o qədər odun yığdılar ki, ta heç olmıyan kimi. Sora vəzir, vəkil, dəllək, paçcah hamısı bütün qohum-əqrəba, arvat uşaxlarıynan yığışıp otdular. Odunun üstən dörd tərəfdən neft töküb odu vırdılar. Hamısı çığır-çığır yandılar. Qırx gün-nən sora gəlip külü dağıtdılar. Gördülər ki, paçcah nə gəzir, vəzir nə gəzir. Hər yerdən bir ütülmüş adam sümüyü tapılır. Bildilər ki, yanıplar.
Yığışıp özdərinə paçcah tikdilər.
– Ay Allah, elə bı iş çoxdan olaydı? Hamısı Bəxtiyara duaçıdı.
– Ay aman, dəymiyin bı elə Bəxtiyar özü olacaxdı, çünki o çobannıx eliyip. Bı yatış onun yatışıdı. Qızın biri sağda, biri solda, biri də Bəxtiyarın başının üstə oturup o qədər gözdədilər ki, Bəxtiyar oyandı.
Bəxtiyar bıları görən kimi qah-qah çekip güldü. Qızdar dedilər ki, Bəxtiyar niyə gülürsən? Gərək bizi agah eliyəsən.
Bəxtiyar dedi:
– Bırda bir sir var.
O yuxu ki, mən almışdım, indi zahir oldu, ona gülürəm.
O kişi görmişdi ki, bir gün onun sağınnan bir ay, solunnan bir yıldız, başının üstünnən bir gün doğub. İndi Hurizad xanım gün, Güli Qah-Qah ay, sən də yıldızsan. Mənim də əsli adım Məlik Məmməd idi ki, o kişiynən dəyişmişdim.""Bir gün babam atını minib şəhərdən kəndə gəlirmiş, atı inciməsin deyin elə qantarğanı buraxıb atı yavaş-yavaş sürürmüş, bir də baxır ki, axşam qarannığı düşür, kəndə hələ çox qalıb, atı nə qədər dəhmərriyir bərk sürə, görür yenə evə çatmayacaq. Bir də eşidir ki, qabaqdan səs-küy gəlir, çalmaq, oynamaq səsi də getdikcə artır. Babam fikirləşir ki, ay gidi, bura keyf məclisinə oxşayır, elə yaxşı oldu, gedərəm ora, heç olmasa məni yanlarına qoymasalar da, onların hiyəninə çəkilib bir kənarda yataram, sabah açılanda durub yola düşərəm. Elə kişi bu fikirnən gedirmiş, bir də görür ki, onu öz adıynan çağırırlar. Özözünə deyir: “Bunlar kimdisə məni tanıyırlar”. Odu ki, ürəklənib onların yanına gedir. Görür ki, pəh, burda bir vurhavur var, bir hayküy var, elə bil qiyamət qopur. Bir tərəfdə dirədöymə1 oynayırlar. O biri tərəfdə çalmaq, oxumaq, yemək, içmək, bir vur çatlasındı ki, gəl görəsən.
Bunlar babamı görən kimi o saat tez onu ortaya alıb o qədər oynadırlar, güldürürlər ki, az qalır kişi özünnən gedə. Sonra da babamı oturdub, qabağına ət, şirni tökürlər, bir az da ciblərinə doldururlar ki, evinə aparsın.
Burdakılar babamın qabağına aş qoyanda tez-tez ona deyirlər ki, nə badə dilindəki sözü deyəsən, demə ha, onda məclisimiz dağılar.
Kişini xof götürür ki, ey dili-qafil, bura lap cinnər yığnağına oxşayır.
Özü də bunlar əcayib-qərayib şeylərdi, üzlərinə baxanda adam qorxur.
Oynayanların içində birinin tumanı lap onun arvadının tumanına oxşadığını da sezir. Tez əlini yağlı aşa batırıb tumanın ətəyinə vurur ki, yağ ləkəsi düşsün, sonra gedib evdə bu işi yoxlasın. Məclisdəkilər kişini məcbur edirlər ki, aşdan yesin. Babam bismillah deyib əlini aşa uzadanda görür ki, nə məclis, nə adam, nə toy, nə aş, Heç biri yoxdu. Özü də qəbiristanlıqda bir qəbirin üstündə oturub. Babam başa düşür ki, cinnər yığnağına düşübmüş, tez atını minib birbaş qan-tər içində gəlir evinə. Başına gələn, əhvalatı söyləyir. Tez əlini cibinə salır ki, cinlərin qoyduğu şirnini çıxartsın, baxır ki, cibindəki sümük, bir də təzək qırıxlarıdı. Sonra arvadının tumanını gətirib baxır. Görür ki, öz əlinin yağlı ləkəsi necə ki, vurmuşdu, elə də durur.
Arvad deyir:
– A kişi, dünən bu tumanı axtarırdım, tapa bilmirdim, elə özözümə deyirdim yəqin tumanı cinnər aparıb.
Babamın arvad-uşağı onun cinnər əlindən salamat qurtardığına sevinirlər.
Aradan bir neçə gün keçəndən sonra babam görür ki, atı yaman arıxlayıb. Nökərə tapşırır ki, ata yaxşı baxsın. Nökər deyir:
– Ay ağa, axı at neyləsin, hər gecə minib yorursan, gətirib qan-tər içində tevləyə bağlayırsan, o da arıxlayır.
Babam məəttəl qalır:
– A kişi, sən nə danışırsan, on beş-iyirmi gündən çoxdu mən ata minmirəm, utanmırsan yalan danışırsan?
Nökər and-aman eləyir:
– Ağa, vallah hər gecə atı qan-tər içində görürəm, mən də elə bilirəm sən minibsən.
Babam qalır mat-məəttəl ki, yəqin burda bir sirr var. Odu ki, başlayır bir gecə atı güdməyə. Gecədən xeyli keçmiş bir də görür ki, insana oxşar əcayib bir şey atı minib getdi, səhərə yaxın qan-tər içində gətirib tövləyə bağladı, başladı atın yalmanını hörməyə, sonra da birdən-birə qeybə çəkildi. O saat babam başa düşür ki, bunlar cinlərdi. Odu ki, günüz atın belinə qırsaqqız salıb, özü də nökəriynən tövlənin bir küncündə gizlənir. Bir də görür ki, gecənin yarısında həmən cin gəlib atı mindi. Tez hay-küy salıb onu tutmaq istəyirlər. Cin nə qədər eləyir atın belindən qopa bilmir, qıra yapışır qalır, nökər tez cinin paltarına iynə sancır. Cin iynədən qorxduğuna görə qaça bilmir. Cini tutub evdə işlədirmişlər. Cin hər işi tərsinə eləyərmiş. Zibili eşiyə at deyəndə, cin eşikdən zibilləri evə gətirərmiş. Cin hər gün yalvararmış ki, üstündəki iynəni çıxartsınlar. Çünki cinlər iynədən qorxurlar, özü də iynəni onların üstündən çıxardan kimi qaçıb yox olurlar.
Bir gün evdə balaca qız uşağından savayı heç kim yoxuymuş. Cin uşağı alladır:
– Ay qəşəng qız, sənə alma verəcəm, gəl mənim paltarımnan iynəni çıxart, əlimə tikən batıb, onu çıxardacam.
Uşağ iynəni cinin yaxasından çıxardan kimi yoxa çəkilir. Gəlib görürlər ki, cin qaçıb.
"Biri varıdı, biri yoxudu, Allahdan başqa heç kəs yoxudu. Bir kənddə bir ər-arvad varıdı. Bunlar çox kasıblıqnan ömürlərini sürürdülər.
Bir gün kişi arvadına dedi:
– Mən pul qazanmağa gedirəm, əgər geri döndüm, döndüm, yox öldüm, bu xəncərnən atımı, uşağım olanda ona verərsən, gəlib mənim qanımı alar.
Bu sözləri deyib kişi yola düşdü. Az getdi, çox getdi, gəlib çatdı bir meşəyə. Hava yavaş-yavaş qaranlıqlaşırdı. Kişi məəttəl qaldı, özözünə dedi:
– Ay Allah, indi mən neyləyim, başıma haranın külünü töküm. Gecənin bu vaxtında qurd-quş məni yesə, kim harayıma çatacaq! Axı mən niyə rahatca evdə oturduğum yerdə durub çöllərə düşdüm?
Kişi ora-bura baxıb gördü ki, uzaqdan bir işıq gəlir. Yenə özözünə dedi:
– Yaxşı oldu, bu gecəni orda keçirərəm, görüm sabah başıma nə gəlir?
Üz qoydu işığa tərəf getməyə. Getdi, getdi gedib işıq gələn yerə çatanda gördü ki, bir mağaradı, içində çıraq yanır. Amma heç kim yoxdu, ancaq burda qəşəng evlər var. Evlər elə bəzənmişdi ki, adam deyirdi lap cənnətdi. Bir-bir evləri gəzdi. Axırıncı qapının açdı, gördü pah atonnan, burda bir dev yatıb, bu dev o qədər qocadı ki, yerindən tərpənə bilmir.
Dev soruşdu:
– Ay bala, sən hara, bura hara, bura gələn sağ qayıda bilməz, indi ki gəlmisən, hər nə sənə lazımdı, götür apar, ancaq tez çıx get, devlər gəlib səni yeməsinlər.
– Xeyr a, mən gərək bu şeylərin hamısın aparam, yoxsa burdan getməyəcəyəm. Mən devlərdən qorxan deyiləm.
Qoca dedi:
– Sənə adam kimi dedim ki, hər nə lazımdırsa, götür get, yoxsa devlər gəlib səni yeyərlər, sən inanmadın, indi eşidərsən. Budu devlər gəlir. Səni tikə-tikə eləyəcəklər. Tez ol, gəl bu sandığa gir.
Kişi tez sandığa girib gizləndi. Devlər vurhavurnan içəri girdilər.
Baş dev qışqırdı:
– Adam-badam iysi gəlir, yağlı badam iysi gəlir. Tez ol, de görək bu adam iyi hardan gəlir?
Qoca devin üstünə qışqırmağa başladılar. Qoca dev nə illah elədi ki, evdə adam yoxdu, devlər inanmadılar. Evləri gəzməyə başladılar.
Bunlar kişini sandıqdan çıxarıb tikə-tikə elədilər. Sizə kimdən xəbər verim, kişinin arvadından. Kişi gedəndən sonra üç-dörd gün keçmişdi ki, arvadın bir yaxşı oğlu oldu, adını Cəlayi-vətən qoydular. Bir neçə il kişini gözlədilər, gördülər ki, gəlmir, dedilər:
Yas tutdular, ağladılar, sonra hərə öz evinə çəkilib ömür sürməyə başladılar. İllər keçdi, arvadın oğlu yavaş-yavaş böyüyüb on səkkiz yaşına çatdı, bir gün olan anasından soruşdu:
– Ana, atamdan mənə nə qalıb?
Anası dedi:
– Bala, atandan sənə bir xəncər qalıb, bir də at. Atan gedəndə demişdi ki, oğlum olsa, bu xəncəri götürüb, bu atı da minib mənim intiqamımı alsın.
Oğlan geyinib xəncəli belinə bağladı, atı minib anasından soruşdu:
– Ana, atam hansı yolnan getmişdi?
Anası oğluna atası gedən yolu göstərdi. Oğlan üz qoydu o yolnan getməyə. Az getdi, üz getdi, dərə-təpə düz getdi, gəlib çıxdı həmən meşəyə. Gecəydi, gördü ki, uzaqdan bir işıq gəlir, işığa sarı getməyə üz qoydu. Bir az gedəndən sonra, gəlib həmin mağaraya çatdı. Qapını açıb içəri girdi. Gördü ki, birinci otaq boşdu. İkinciyə girdi, gördü boşdu. Üçüncüyə girəndə gördü ki, bir qoca dev oturub. Dev bunu görən kimi, yerindən sıçrayıb dedi:
Dev bu sözləri deyəndə oğlan barmağını dişləyib öz-özünə dedi:
– Aha, yəqin mənim atamı da bunlar öldürüb.
Oğlan bayıra çıxıb bir yerdə gizləndi. Bir də gördü ki, bir vurhavurdu, bir küləkdi, bir tufandı ki, Allah göstərməsin. Cəlayi-vətən gördü, bəli devlər gəlirlər. Tez xəncərini çıxardıb, yerində hazır oldu.
Devlər gəldilər, evdə oturub çörəklərini yeyəndə Cəlayi-vətən qapının ağzına gəldi, xəncərini əlində tutub qışqırmağa başladı:
Devlər bu qışqırığı eşidib bir-bir bayıra çıxdıqca, Cəlayi-vətən onların boynunu vurub yerə salırdı. Hamısını öldürəndən sonra içəri girdi.
Qoca devi istədi öldürsün, qoca dev başladı yalvarmağa. Cəlayi-vətən onun bu sözünə də baxmayıb, boynunu vurdu. Sonra atını minib nənəsinin yanına gəldi. Nənəsi gördü ki, budu, Cəlayi-vətən özünü yetirdi. Tez nənəsi onu qucaqladı, öpüşdülər, görüşdülər. Sonra Cəlayi-vətən dedi:
Nənəsi hazırlaşıb geyindi, atlarına minib, birbaş devlər məskəninə gəldilər.
Nənəsi dedi:
– Ay bala, məni hara gətirmisən? Devlər gəlib məni yeyəcəklər, sən neylərsən?
Cəlayi-vətən başına gələnləri nənəsinə nağıl elədi, nənəsi də sakit oldu. O, nənəsinə dedi:
– Axırıncı otaqda dev var, ona çörək-zad verməyəsən ha.
Cəlayi-vətənnən nənəsi burda yaşamağa başladılar. Cəlayi-vətən həmişə meşəyə ova gedərdi; nənəsi də evdə qalıb ev işlərini görərdi. İydələr çiçəkləyirdi, arvad özünü saxlaya bilməyib axırıncı otağın pəncərəsinə yaxınlaşdı, baxdı ki, burda böyük bir dev var. Geri qayıtdı. Beləbelə arvad hər gün qapını açıb devin yanına gəlirdi. Axırda bu devnən sevişdi. Cəlayi-vətən ova gedib gəlincə, arvadnan dev keyf çəkirdilər.
Oğlan evə gələndə dev yenə öz otağına girib gizlənirdi. Cəlayi-vətənin nənəsinin bu işindən xəbəri yoxudu. Bir il keçəndən sonra arvadın devdən bir oğlu oldu. Məəttəl qaldılar ki, uşağı neyləsinlər. Dev dedi:
– Arvad, apar bu uşağı qoy Cəlayi-vətənin yolunun ağzına. O insaflıdı, görəcək ki, uşaqdı ağlayır, alıb qucağına evə gətirəcək. Sən də bir az naz eləyib, alıb uşağı saxlarsan.
Arvad bu tədbirə razı oldu. Uşağı alıb, Cəlayi-vətənin gəldiyi yolun ağzına qoyub evə qayıtdı.
Günortadan bir az keçmişdi. Cəlayi-vətən ovdan qayıdanda gördü ki, yolunun üstünə bir uşaq atılıb, ağlayır. Tez uşağı qucağına alıb, can deyə-deyə evə gətirib nənəsinə dedi:
Nənəsi dedi:
– Ay bala, mənim nə vaxtımdı, mən tay qocalmışam, uşaq saxlamağı nə bacarıram, apar qoy yerinə bəlkə yoldan keçən götürə.
Cəlayi-vətən nənəsinə yalvarmağa başlayıb dedi:
– Nənə, bu uşağı götür, adını da Vətən qoy, mənim qardaşım olsun.
Axırda nənəsi razı olub, uşağı götürdü. Bir neçə gün keçəndən sonra Cəlayi-vətən gördü ki, nənəsinin döşlərindən süd gəlir, ona dedi:
Nənəsi gülüb, başını aşağı saldı. Vətən böyüyüb yeddi-səkkiz yaşlarına çatmışdı, özü də Cəlayi-vətəni o qədər istəyirdi ki, bir dəqiqə onsuz dura bilmirdi.
Bir gün Cəlayi-vətən ova getmişdi. Vətən də özünü yuxuluğa vurub yerində uzanmışdı. Gördü nənəsi devə deyir:
– Bu Cəlayi-vətən bizə göz verib, işıq vermir. Necə eləyək ki, bunu yox edək.
Dev dedi:
– Ona nə var ki. Sabah Cəlayi-vətən ovdan qayıdanda mən bir əqrəb olub qapının üstündə duraram, o gəlib keçəndə onun başından sancaram.
Dev bu sözləri deyəndə Vətən yorğanının altından qulaq asırmış. Odu ki, Vətən ayağa durdu, paltarını geyindi, getdi durdu qardaşı gələn yolun üstündə. Uzaqdan gördü ki, qardaşı gəlir, tez onun qabağına getdi, ikisi də bir yerdə gəldilər. Evin qapısından içəri girəndə Vətən yapışdı Cəlayi-vətənin yaxasından ki, gərək mən sənin boynuna minəm Nənəsi ona dedi:
– Ay bala, qardaşın yorulub, acdı, niyə onu incidirsən.
Vətən dedi:
– Köpək oğlunun qızı, çox danışma, qardaş özümündü, özüm bilərəm.
Gərək mən onun boynuna sarılam.
Cəlayi-vətən gördü ki, qardaşı çox yalvarır, sözünü sındırmayıb, onu boynuna aldı. Nənəsi Cəlayi-vətənin yanına gəlib dedi:
– Ay bala, qardaşın ağırdı, sən onu boynuna ala bilməzsən, qoy özü getsin.
Dev gördü ki, öz oğlu Cəlayi-vətənin boynundadı, vursa, o da öləcək. Odu ki, onu vurmayıb, çıxdı getdi.
Cəlayi-vətənin nənəsinin qaşqabağı yernən gedirdi. İşləri baş tutmamışdı.
Cəlayi-vətən çörəyini yedi, çox yorulmuşdu. Başını qoyub yatdı. Vətən gə öz yerinə girdi, amma yatmadı, özünü yuxuluğa vurdu.
Nənəsi gördü ki, Cəlayi-vətən də, Vətən də yatıblar. Devi çağırıb dedi:
– Ay kişi, bu gün Vətən qoymadı ki, sən onu vurub öldürəsən. Bəs biz indi necə eləyək? Nə qədər ki, bu sağdı, heç vaxt keyf eləyə bilməyəcəyik.
Sən gəl onu öldür.
Dev dedi:
– Ay arvad, Vətən qoymayacaq mən onu evdə öldürəm. Sabah Cəlayi-vətən ova gedəndə, mən ondan qabaq çıxacağam. O, ov ovladıqdan sonra gəlib sərin çeşmənin yanında əl-üzünü yuyacaq. Həmişə o çeşmənin üstündə başını yerə qoyub yatır, dincəlir. Başını yerə qoyanda mən hücum eləyib onu öldürəcəyəm. Əgər mən onu öldürsəm, tez evə gələcəyəm, yox əgər məni öldürsə, onda sağ-salamat evə gələcək.
Elə ki, sən gördün ki, sağ-salamat evə gəldi, deməli mən ölmüşəm. Sən o saat bulağın yanına gələrsən. Mənim qanım oralara töküləcək, o qandan bir qab yığıb, evə gətirərsən. Cəlayi-vətən xörək yeyəndə onun qabına tökərsən, o xörəyi yeyən kimi, partlayıb öləcək.
– Qardaş, sən hara tələsirsən, sənin ki, bir işin yoxdu:
Vətən dedi:
– Qardaş, mən də bu gün sənnən ova gedəcəyəm.
– Qardaş, sən hara, ov hara, sən hələ balacasan, ova gedə bilməzsən.
Hava istidi, yorularsan, otur evdə oyna.
Vətən dedi:
– Qardaş, heç mümkün deyil, mən bu gün sənnən getməsəm özümü öldürəcəyəm.
Nənəsi dedi:
– Ay bala, qardaşına əziyyət eləmə, qoy getsin işinə. Sən nə üçün ova gedirsən axı?
Vətən dedi:
– Ay arvad, elə vuraram ağzına, yerində qalarsan. Sən mənim işimə qarışma, öz işimdi, sənə nə dəxli var. Mən qardaşımnan getmək istəyirəm.
Cəlayi-vətənnən Vətən əl-ələ tutub, meşənin içinə girdilər. Bir az ov vurdular, ocaq qaladılar, vurduqları quşdan zaddan yedilər.
– Qardaş, mən yorulmuşam, gedək bir bulağın yanında yatıb, dincimizi alaq, sonra gedərik evə.
Vətən razı oldu, çünki bilirdi dev orada gözləyəcək. İki qardaş ayağa durub bulağın yanına getdilər. Bulağın yanına çatanda, Cəlayi-vətən bir az ot yığıb, başının altına qoyub uzandı, xəncərini də qınından çıxarıb qoydu sinəsinin üstünə. Sonra qardaşına dedi:
Vətən qardaşına dedi:
– Qardaş, məndən nigaran qalma, sən arxayın yat, mən onsuz da yatacağam.
Bu sözlərini deyib, iki qardaş başlarını yerə qoydular. Cəlayi-vətənin heç nədən xəbəri yoxudu. Ona görə də başını yerə qoyan kimi yatdı.
Vətən də başını yerə qoyub devin yolunu gözləyirdi. Aradan bir az keçmişdi. Vətən gördü ki, dev yavaş-yavaş gəlir. Vətən özünü yuxuluğa vurdu. Dev lap yaxınlaşanda Vətən qardaşının üstündən xəncərini götürüb devə elə vurdu ki, dev iki parça olub, qan hər tərəfə yayıldı. Vətən qorxdu ki, qardaşı ayılsın. O, devin qıçından tutub bir tərəfə sürüklədi.
Sonra xəncəri qanlı-qanlı gətirib, yavaşca qardaşının sinəsinə qoydu. Aradan bir neçə saat keçdi. Cəlayi-vətən yuxudan oyandı, döşündən xəncəri götürüb, gördü ki, xəncər qanlıdı. Qardaşının üzünə baxıb soruşdu:
– Qardaş, bu nə işdi, nə olub, mənim xəncərim niyə qanlıdı?
Vətən dedi:
– Qardaş, heç nə yoxdu. Burdan bir balaca dovşan keçirdi. İstədim onu vuram, xəncəri atdım dəydi yaraladı, amma dovşan ölmədi, qaçdı.
Xəncərdə olan dovşanın qanıdı.
Cəlayi-vətən xəncəri götürüb belinə asdı. Əl-üzünü yuyub, birbaş evlərinə yola düşdülər. Evlərinə çatanda gördülər ki, nənələri qapının ağzında oturub onların yolunu gözləyir. Bunlar evə gələn kimi arvad barmağını dişlədi. Öz-özünə dedi:
– Vay dədə vay, bunlar devi öldürüblər!
Arvad devin tapşırdığı yerə qaçmağa başladı. Arvad həmin bulağın yanına gəldi, gördü ki, doğrudan da devi tikə-tikə eləyib atıblar bir qırağa. Arvad devin dediyi kimi tez qoltuğundan bir qab çıxartdı.
Devin qanından onun içinə tökdü, evlərinə tərəf gəlməyə başladı. Oğlanlar evdə istədilər ki, çörək yesinlər. Gördülər nənələri yoxdu. Vətən tez barmağını dişlədi. Sonra ürəyində dedi:
Oğlanlar bir az gözlədikdən sonra gördülər ki, nənələri budu təngənəfəs özünü evə yetirdi. Tez xörəkləri çəkdi, can, qadanı alım, başına dönüm deyə-deyə onların qabağına qoydu. Vətən ürəyində özözünə dedi:
– Yaxşı, dayan gör indi sənin başına nə oyun açacağam.
Xörək ortalığa gəldi. Bir nənə, iki qardaş süfrənin qırağında oturdular. Cəlayi-vətən çox ac olduğundan, əlini uzadıb xörəkdən yemək istədi. Vətən qışqırıb, qardaşının əlindən tutub dedi:
– Qardaş, heç utanmırsan, nənəmiz hamıdan böyükdü, o oturub qıraqda, amma xörəyə sən əlini əvvəl uzadırsan? Qoy əvvəl nənəmiz
yesin, sonra da sən yeyərsən.
Cəlayi-vətən heç bir şey başa düşməyib, Vətənin üzünə baxdı.
Vətən dedi:
– Qardaş, üzümə baxma, əvvəl gərək bu xörəkdən nənəm yeyə, sonra sən yeyəsən.
Nənəsi gördü ki, yox, işlər şuluqdu, atası yanıb, Vətən bunun axırına çıxacaq, tez dedi:
– Ay bala, mən ac deyiləm, qardaşın yazıqdı, acdı, sən nə üçün onu belə incidirsən, heç insafın yoxdu?
Vətən dedi:
– Arvad, uzun danışma, sənə deyirəm ye, yoxsa xəncəri götürüb səni tikə-tikə elərəm.
Cəlayi-vətən bunların üzünə baxıb heç nə başa düşmürdü. Vətən xəncəri çıxardıb, durdu nənəsinin başının üstündə, dedi:
– Köpək qızı, sənə ye demirəm?!
Nənəsi gördü ki, onsuz da əcəli çatıb, əlini uzatdı, xörəkdən götürüb ağzına qoyan kimi, arvad parça-parça olub öldü. Cəlayi-vətən özünü itirib Vətəndən soruşdu:
– Qardaş, mənə söylə görüm bu nə sirrdi?
Vətən dedi:
– Qardaş, gəl otur yanımda, sənə bütün sirləri deyim.
Qardaşlar bir-birinin yanında oturdular. Vətən başdan-ayağa qədər bütün əhvalatı Cəlayi-vətənə danışdı.
Cəlayi-vətən bunları eşidəndən sonra ayağa durub, xəncərini qapının üstündən asıb, Vətənə dedi:
– Qardaşım, indi ki belə oldu, mən gedirəm, qoy məndən sənə bu xəncərim yadigar qalsın. Hərdən bir bu xəncərə baxarsan, xəncərimdən qan damanda dalımcan gələrsən.
Bu sözləri deyib, Cəlayi-vətən yola düşdü. Az getdi, üz getdi, dərə-təpə düş getdi, axırda gəlib bir şəhərə çatdı. Şəhərin qırağında bir balaca daxma varıdı. Daxmaya yaxınlaşıb gördü ki, bir qoca qarı oturub corab toxuyur. Cəlayi-vətən dedi:
– Qarı nənə, bu gecəliyə Allah qonağı saxlarsanmı?
Qarı dedi:
– Nə üçün saxlamıram, ay bala, Allaha da qurban olum, onun qonağına da, gəl içəri.
Cəlayi-vətən içəri girib bir az oturdu. Qarı nənə buna çörək verdi.
Cəlayi-vətən yedi doydu, qırağa çəkiləndə dedi ki, ay nənə, zəhmət olmasa, mənə bir az su ver.
Qarı o biri evə getdi, bir qab su gətirib Cəlayi-vətənə verdi.
Cəlayi-vətən gördü ki, su şordu. Qarıdan soruşdu:
– Ay qarı nənə, bu su niyə belə şordu?
Qarı dedi:
– Ay bala, vallah, məmləkətin ah-naləsi bütün dünyanı götürüb.
Biz burda aylarnan su üzü görə bilmirik. Bu şəhərdən çox böyük bir çay keçir. Amma nə fayda ki, çayın qabağını bir əjdaha kəsib ki, su onun üstündən aşıb axa bilmir. Hər ay bu əjdahaya bir qız veririk. Əjdaha qızı yeyəndə başını qalxızır, onda bir az su gəlir, biz də götürüb içirik.
İndi neçə aydı ki, yenə su üzü görməmişik. Məmləkətdə qız qurtardığına görə bu gün padşahın qızı qurban gedəcək. Sən məndən su istəyəndə mən sənə yox deyə bilmədim, köhnədən qalma bir az su varıdı, onu sənə gətirdim.
Cəlayi-vətən dedi:
– Qarı nənə, o əjdaha hardadı?
Qarı dedi:
– Ay bala, dağın dalındadı.
Cəlayi-vətən dedi:
– Qarı nənə, bu gün padşahın qızını ora aparanda mənə deyərsən, mən gərək o əjdahanı öldürəm, o qızı azad eləyəm.
Qarı dedi:
– Ay bala, sən hara, o əjdaha hara? Sən onnan bacarmazsan, yazıqsan, o əjdahaynan padşahın qoşunu, pəhləvanları bacara bilmir.
Oğlan dedi:
– Nə olar, sən məni ora apar. Mən ancaq bir qıraqdan tamaşa edərəm.
Vaxt oldu, padşahın qızı geyindirildi, camaat əllərində qab-qacaq, səhəng götürüb çayın qırağına yığışıb, padşahın qızını gətirdilər. Oğlan da gedib bir qılınc alıb, çayın bir qırağında gizlənmişdi. Bir də gördü ki, padşahın qızı gəlir. Qız, nə qız!.. Başında bir məcməyi plov, qırağında şirniyyat. Yavaş-yavaş irəliləyir. Qızı çayın qırağında qoyub, camaat qırağa çəkildi.
Qızın gözlərindən yaş sel kimi axırdı. Cəlayi-vətən buna tamaşa eləyə bilməyib, tez gizləndiyi yerdən çıxdı. Qıza yaxınlaşıb dedi:
– Ay qız, bu aşı qoy yerə mən yeyim, başımı qoyum sənin dizinin üstünə yatım.
Əjdaha başını qalxızanda məni oyadarsan.
Qız dedi:
– Ay oğlan, mən onsuz da öləcəyəm, sən yazıqsan, onu öldürə bilməzsən, özün düşərsən bəlaya.
Cəlayi-vətən bunun sözünə qulaq asmayıb, plovu alıb yedi. Sonra əllərini silib, başını qoydu qızın dizinin üstə yatdı. Qız oturmuşdu, bir də gördü ki, əjdaha başını qalxızıb buna tərəf gəlir. Özünü itirdi.Cəlayi-vətəni durğuza bilmədi. Cəlayi-vətən bir də ayılıb gördü ki, qız yarıya qədər əjdahanın boğazına gedib, tez qılıncını götürüb əjdahaya yaxınlaşdı. Əjdaha bunu da udmaq istəyəndə Cəlayi-vətən onun ağzını kəsə-kəsə ta qarnına qədər cırıb iki böldü. Cəlayi-vətən qızı onun qarnından çıxartdı. Qız bayıra çıxan kimi, əlini qana batırıb, Cəlayi-vətənin kürəyinə sürtdü. Camaat nə gördü, su yerinə qan gəlir, padşah başa düşdü ki, əjdahanı öldürüblər. Əmr elədi ki, hələ qan kəsilib qurtaranacan, heç kim su götürməsin. Tez adam göndərib qızı gətirdilər, amma əjdahanı öldürəni tapmadılar. Cəlayi-vətən qaçıb gəlmişdi qarının evinə ki, heç kim onu görməsin.
Padşah qızından soruşdu:
– Qızım, bəs o əjdahanı öldürən oğlanı necə tapaq?
– Ata, mən onun kürəyinə beş barmağımı qana batırıb vurmuşam.
Şəhər axtarılsın, kimin dalında həmin nişanı tapsalar, deməli, əjdahanı o öldürüb.
Padşah bütün şəhərə adam saldırdı, başladılar əjdahanı öldürəni tapmağa.
Sizə Cəlayi-vətəndən xəbər verim. Cəlayi-vətən evlərinə gəldi, tez uzanıb yatdı, üstündən bir az keçmişdi, gördü ki, qarı nənə sevinəsevinə budu gəlir.
Cəlayi-vətən soruşdu:
– Ay nənə, nə olub belə sevinirsən?
Qarı dedi:
– Ay bala, niyə sevinməyim, sənin ayağın bizə düşdü. Bilmirəm hansı igid gəlib bu gün əjdahanı öldürüb, hamımızın canı qurtardı.
Cəlayi-vətən dedi:
Qarı dedi:
– Ay bala, bütün şəhərə adam salıblar, indi onu axtarırlar, amma tapa bilmirlər.
Bir saat keçməmişdi ki, qapı açılıb, padşahın adamları içəri girdilər.
Cəlayi-vətəni ayağa qaldırıb kürəyinin arasına baxdılar. Gördülər ki, həmin qızın dediyi nişan bu oğlanın kürəyindədi. Bütün şəhərə car çəkdilər ki, əjdahanı öldürən oğlan tapılıb. Cəlayi-vətəni gətirdilər padşahın hüzuruna.
Padşah dedi:
– Oğlan, indiyə qədər bu əjdahanın əlindən biz dünyada olmayan əziyyəti çəkmişik. İndi ki sən bizi əziyyətdən qurtarıb əjdahanı öldürmüsən, mən qızımı da, padşahılığımı da sənə verirəm. Qal bu məmləkətdə.
Cəlayi-vətən padşahın sözüynən razılaşdı.
Qırx gün, qırx gecə padşahın qızıynan Cəlayi-vətənə toy elədilər.
Cəlayi-vətən qarı nənəni də yanına gətirib, burda yaşamağa başladılar.
Bir gün Cəlayi-vətən oturub pəncərədən bayıra baxırdı. Gördü ki, uzaqdan iki yol görünür. Tez qarı nənəsini çağırıb dedi:
Qarı dedi:
– Bala, bu yolların biri gedər-gələr yoldu, o birisi gedər-gəlməz yoldu ki, ora gedən bəni-insanın heç biri qayıtmamışdır.
Cəlayi-vətən dedi:
– Nənə, mənim yol tədarükümü gör, mən gedər-gəlməz yoluna gedəcəyəm.
– Ay oğlan, sən niyə bura gəlib çıxmısan, indi keşiş durar, səni daş elər, tez ol qaç burdan.
Qız elə bunu demişdi ki, keşiş ayıldı, oğlanı görən kimi, gözlərini ona bərəldib, püflədi. Oğlan dizə qədər daş oldu, bir də püfləyəndə oğlan boğaza qədər daş oldu, üçüncü dəfə püfləyəndə Cəlayi-vətən bütün daş olub qaldı. Sizə kimdən xəbər verim, Vətəndən.
Vətən evdə oturmuşdu, bir də baxdı gördü Cəlayi-vətənin xəncərindən qan dama-dama süzülür. Tez ayağa qalxdı, xəncərini bağladı belinə, atını minib birbaş qardaşının dalınca getməyə başladı. Az getdi, üz getdi, dərə-təpə düz getdi, gəlib həmin padşahın məmləkətinə yetişdi.
Qarı dedi:
– Bala, o qabaqdakı iki yolu görürsənmi, onların biri gedər-gələr yoldu, biri gedər-gəlməz yoldu. Sənin qardaşın o gedər-gəlməz yolnan gedib. Gəl sən getmə, bala, yazıqsan, onu onsuz da qurtara bilməyəcəksən.
Vətən dedi:
– Nə danışırsan ay qarı, heç elə şey olar ki, Cəlayi-vətənin qardaşı sağ olsun, onu tək buraxsın?
Keşiş bir də püflədi, oğlana heç bir şey eləyə bilmədi. Vətən xəncəri çıxardıb, keşişin üstünə hücum eləyib dedi:
– Bu saat burda olan daşların hamısını adam eləməsən, səni iki parça eləyəcəyəm.
Keşiş gördü ki, bura gələnləri bir nəfəsə daş eləyirdi, amma bunun heç halına da t3B. Keşiş bunu görən kimi ayağa qalxdı, gözlərini ağardıb püfləməyə başladı. Keşiş nə qədər püflədisə, Vətənin heç halına təfavüt eləmədi. Çünki o dev oğluydu.
Keşiş bir də püflədi, oğlana heç bir şey eləyə bilmədi. Vətən xəncəri çıxardıb, keşişin üstünə hücum eləyib dedi:
– Bu saat burda olan daşların hamısını adam eləməsən, səni iki parça eləyəcəyəm.
Keşiş gördü ki, bura gələnləri bir nəfəsə daş eləyirdi, amma bunun heç halına da təfavüt eləmədi. Deməli, bunun axırına çıxacaq, odu ki, qorxub bir dua oxudu ki, orda olan daşların hamısı insan oldu.
Bundan sonra Vətən xəncərini götürüb, keşişi iki böldü. Keşiş öləndən sonra Vətən axtarıb, Cəlayi-vətəni tapdı. İki qardaş görüşdülər, öpüşdülər, qızı da götürüb Cəlayi-vətənin padşahlıq elədiyi məmləkətə gəldilər. Şeypur çalındı, qoşun hazırlandı. Bayram tədarükü görüldü.
Təzədən iki qardaşın toyu başlandı. Gətirdikləri qızı Vətənə, padşahın qızını da Cəlayi-vətənə aldılar, qırx gün, qırx gecə toy elədilər. Sonra Cəlayi-vətənnən Vətən arvadlarını götürüb öz vilayətlərinə gəldilər.
Yeyib içib mətləblərinə çatdılar. Mən sağ olum, siz də salamat."
"Biri var idi, biri yox idi, günlərin bir günündə Hindistanda bir padşah var idi. Bu, çox zalım padşah idi. Özü də böyük tilsimkar idi. Dünyada padşah yox idi ki, bu Hind padşahından inciməyə. Bu padşahın Zərğova adlı bir gözəl qızı var idi. Belə ki, bu qız üçün hər tərəfdən elçi gəlib istəyirdilər, amma padşah qızı heç kimə vermirdi. Sənə xəbər verim Rum padşahının oğlundan. Rum padşahının oğlu Zərğova xanımın eşqindən dəli-divanə olmuşdu. Ancaq neçə kərə elçi göndərmişdisə də, padşah qızı Zərğovanı verməyib elçini qaytarmışdı. Axırda Rum padşahının oğlu qoşun çəkib dava eləmişdi, ancaq dava ilə də Zərğovanı ala bilməmişdi. Rum padşahının oğlu əlacsız qalıb, atasının var-yoxundan əl çəkib başlamışdı tilsim dərsi oxumağa. Nə ki, tilsim var idi öyrənəndən sonra qayıdıb gəlmişdi Hində, xəbər göndərmişdi Hind padşahına ki, Zərğova xanımı ver mənə! Verməsən, səninlə tilsim davası eləyəcəyəm. Ya gərək sən qalasan dünyada, ya da mən. Elə ki, bu xəbər gəlib çatdı, Hind padşahı baxıb gördü ki, bu çox tilsim dərsi oxuyub, bununla bacara bilməyəcək, çağırıb vəziri dedi:
– Vəzir, tədbir gör mənə! Rum padşahının oğlu Əhməd gəlib. Özü də tilsimin bütün açarlarını bilir. Əgər başlasam davaya gücüm çatmaz.
Vəzir dedi:
– Padşah sağ olsun, gəl bir dəmir sandıq qayır, qonaqlıq çağır, qonaqlığa Rum padşahının oğlu Əhmədi də çağır, ver bihuşdarını ona, sal sandığa, itir getsin.
Padşah vəzirin tədbirinə razı olub, Rum padşahının oğlu Əhmədə xəbər göndərdi ki: “razıyam, özü də bu gecə mənə qonaqdı”. Əhməd razı olub, durub gəldi Hind padşahının evinə qonaq. Bir az danışıb güləndən sonra araya süfrə gəldi. Padşah tez durub getdi aşbazın yanına, Əhmədin xörəyinə bihuşdarı töküb, qayıtdı oturdu yerində. Xörək araya gəlib bismillah eləyən kimi Əhməd bihuş olub yıxıldı yerə. Hind padşahı o qədər yanırdı Əhmədin əlindən ki, o saat Əhmədi saldı sandığın içinə, üstəlik bir tilsim də oxuyub döndərdi tüstüyə, sandığın ağzını bağlayıb götürdü gəldi imarətinin dalında bir məndəcər var idi, həmin məndəcərin günçıxan əlində bir dərin quyu qazıyıb, sandığı salıb quyuya, quyunu da torpaqlayıb, çıxıb getdi. Padşah həmin gün bir imarət tikdirib Zərğova xanımı köçürtdü təzə imarətə ki, quş quşluğu ilə qızı görməsin. Bunlar burda qalsın, sənə xəbər verim Hind vilayətindən. Hind vilayətində Rizvan adında kasıb bir kişi olurdu. Bunlar bir ər idi, bir də ki, arvad. Rizvanın əlindən heç bir sənət gəlməzmiş, təkcə odunçuluqdan başqa. Səhər durub oduna gedərmiş, axşam olan kimi qayıdıb evə gələrmiş, az-çox qazandıqlarından yeyib, başlarını bir təhərnən dolandırarlarmış. Bir gün Rizvan səhər durub oduna gedir. Bir şələ yığıb, götürüb gəlir bazara. Satan macalda padşahın darğası gəlib Rizvanı tutur. Odununu şələ ilə əlindən alıb, özünü də döyüb qovur. Rizvan bir başına, bir döşünə vurub ağlaya-ağlaya gəlib padşahın elçi daşının üstə oturub gözləyir. Qədimlərdə hər padşahın özünə görə bir elçi daşı var idi. Kimin nə dərdi olsaydı, gəlib oturardı elçi daşının üstündə, padşah xəbər göndərərdi ki, elçi gəlib. Padşah izin verəndən sonra, gəlib elçi daşının üstündə oturanı aparardılar padşahın yanına. Rizvan da elçi daşının üstündə oturmuşdu. Padşaha xəbər getdi ki, elçi daşının üstündə bir nəfər gəlib oturubdu.
Padşah dedi:
– Gedin, görün nə istəyir?
Gəlib Rizvana dedilər:
– Neyçün oturmusan elçi daşının üstündə? Diləyin nədi?
Rizvan dedi:
– Mən padşahı görmək istəyirəm.
Qayıdıb padşaha xəbər verdilər ki, elçi daşının üstündə oturan səni görmək istəyir.
Padşah dedi ki:
– Gedin çağırın!
Padşahın adamları gəlib Rizvanı götürüb, gəldilər padşahın yanına. Rizvan ədəb salamını verib dayandı.
Padşah xəbər aldı:
– Nəyə gəlmisən? Diləyin nədi?
Rizvan dedi:
– Padşah sağ olsun, bir şələ odunum var idi. Sənin darğan tutub aldı əlimdən.
Padşah əmr verdi ki:
– Darğanı çağırın gəlsin!
Darğanı çağırdılar, gəldi padşahın hüzuruna. Padşah dedi:
Darğa dedi:
Rizvan dedi:
– Mən pul istəmirəm, mən öz odunumu istəyirəm.
Padşah Rizvana hər cür odun verdi, pul verdi, Rizvan almayıb dedi:
– Mənə ancaq öz odunum gərəkdi. Verməsəniz çıxıb bazara size biabır eləyəcəyəm.
Padşah dedi:
– Rizvan, gəl odunun adını çəkmə! Nə sənət bacarırsan verim sənə, işlə, iki o qədər qazan!
Rizvan bir qədər fikrə getdi. Haçandan-haçana başını qaldırıb,
padşahın üzünə baxıb dedi:
– Padşah sağ olsun, bağbanlıq bacararam.
Padşah dedi:
– Elə mənə bağban gərəkdi. Eybi yoxdu. İndi ki, ürəyindən bağbanlıq keçir, get mənim imarətimin dalında məndəcər bir yer var, o yeri verdim sənə. Amma günçıxan yerdə bir çökək məndəcər yer var, nəbadə o yerə dəyəsən.
Rizvan günü səhərdən başladı bu məndəcəri belləyib bağ salmağa. Nağıllarda ay, il tez başa gələr. Çox çəkmədi, Rizvan burda bir bağ saldı, gəl görəsən... Bağı becərəndən sonra padşaha xəbər göndərdi ki, bağ hazırdı, gəlsin baxsın. Padşah vəziri, vəkili çağırıb cəmləşdilər bir yerə, durub gəldilər Rizvanın bağına tamaşa eləməyə. Padşah bağa girən kimi gördü ki, Rizvan burda bir bağ salıbdı, gəl görəsən. Bura hər cür ağacdan, güldən əkib... Bura olub bir laləzarlıq. Gül bülbülü çağırır, bənövşələr açıb, ağacdakı meyvələr dəyib, elə bil behiştin bir guşəsidi. Padşah Rizvana afərin deyib bağı dolandı, gedən macalda Rizvana bir kisə qızıl verib çıxıb getdi. Padşah bu bağı saldı öz adına. Padşah çıxıb gedəndən sonra Rizvan bir gün əlinə bel alıb o baş, bu başa gəzirdi, birdən yadına düşdü ki, padşah ona demişdi, gün çıxan yerdə məndəcər bir yer var oranı işləmə. Rizvan şübhələnib dedi, görəsən burda nə var ki, padşah razılıq vermir. Gərək bu məndəcərliyi qazıyam, görəm burda nə var. Rizvan alıb əlinə beli, başladı bu məndəcər yeri belləməyə. Belləyən vaxtı gördü ki, yerin altından səs gəlir ki:
– Ey Rizvan, nə üçün məni qoymayırsan rahat yatmağa?
Rizvan bu səsi eşidən kimi qorxuya düşüb qaçdı. Axşama kimi bağa girmədi. Səhər tezdən arvadına dedi:
– Arvad, get bağa, filan məndəcərlikdə bel qoymuşam, onu götür, gəl!
– Ay Nisə qarı, ərin Rizvan niyə gəlmədi?
Belə deyəndə Nisənin ürəyi gedib dəydi yerə. Rizvan arvadını gözlədi, gördü ki, arvadı gəlib çıxmadı. Durub
ayağa çıxdı bağa. Amma qorxusundan məndəcərliyə getməyib, bir az uzaqda dayanıb, ağız dolusu çığırmağa başladı:
– Ay Nisə!.. Ay Nisə!..
Rizvan gördü ki, nə Nisə? Nisə yoxdu. Getdi fikrə. Axırda qeyrətə dolub dedi:
– Cəhənnəmə ki, gedərəm, nə olar, olar.
Rizvan durub, canını dişinə alıb özün yetirdi məndəcərliyə. Gördü ki, arvadı Nisə tirtap uzanıb. Rizvan yeriyib irəli, Nisəni bir neçə kərə silkələyib ayıltmaq istəyirdi ki, birdən yerin altından yenə də səs gəldi. Rizvan canını dişinə alıb:
– Nə olur-olsun! Gərək bu məndəcərliyi qazıyam, görəm burda nə var.
Rizvan Nisəni ayıldıb, götürüb gəldi evinə, xəbər aldı:
– Arvad, sənə nə oldu ki, ürəyin gedib sərilmişdin yerə?
Nisə başına gələni əri Rizvana danışdı. Rizvan da başına gələni arvadı Nisəyə danışıb dedi:
– Arvad, mən gedirəm məndəcərliyi qazıyam, görəm yerin altında nə var.
Rizvan günü batırıb, beli əlinə alıb bina qoydu məndəcərliyə. Başladı torpağı yumşaldıb qazımağa. Dörd boy qazıyıb beşə çatanda dəmir sandığa rast gəldi. Tez arvadı Nisəni harayına çağırıb zor-gücnən sandığı quyudan çıxardıb, götürüb gəldi evinə, dedi:
– Arvad, qapıları bağla, açaq bu sandığı, görək içində nə var?
Nisə durub, qapı-bacanı bərk-bərk bağlayıb gəldi ərinin yanına. Rizvan bismillah deyib sandığın qapağını açan kimi tüstü evi bürüdü. Haçandan-haçana tüstü gözdən itib gedən kimi Rizvanın qabağında bir dərviş peyda oldu. Dayanıb dedi:
– Ey Rizvan, salamun əleyküm!
Rizvanın qorxudan qarnına sancı düşdü. Tez dərvişə baş əyib dedi:
– Əleyküməssəlam!
Dərviş Rizvana dedi:
– Ya gəl mənə qardaş ol, ya da səni öldürrəm.
– Məni nə üçün öldürürsən? Qardaş demirsən, olaq da.
Dərviş dedi:
– Rizvan, şərtim var.
Rizvan xəbər aldı:
– Başına dönüm, şərtini de görüm!
Dərviş dedi:
Rizvan dedi:
– Baş üstə, almaram.
Dərviş dedi:
– İkinci şərtim odu ki, mən neyləsəm, nə iş görsəm, məndən xəbər almamalısan.
Rizvan dedi:
– O da baş üstə, almaram.
Dərviş dedi:
– Üçüncü şərtim odu ki, sənin arvadını hara göndərdim, başına nə gətirdim, məndən heç bir söz xəbər almayıb deməyəsən ki, filan işi niyə belə gördün?
Burda Rizvan bir az dayanıb fikrə getdi.
Dərviş xəbər aldı:
– Rizvan, nə deyirsən? Razısan, ya yox?
Rizvanın çarəsi kəsilib dedi:
Günorta vaxtı dərviş əl atıb, yeri qazıyıb, bir kasa qatıq çıxardıb, Rizvana göstərib xəbər aldı:
– Rizvan bu qatıq ağdı, qara?
Rizvan istədi deyə ki, qatıq ağdı, birdən dərvişin şərti yadına düşüb dedi:
– Bilmirəm.
– Mən deyirəm bu qatıq qaradı. Sən necə bilirsən?
Rizvan dedi:
Rizvan boylanıb kasaya baxandan sonra dedi:
– Dərviş baba, qatıq qaradı.
Rizvan belə deyəndə dərviş dedi:
– Rizvan, mən üç günün səfərinə gedirəm. Tez gələrəm, amma mən gedib gəlincə evdən bayıra çıxma, arvadının yanına da girmə.
Rizvan baş üstə dedi. Dərviş Rizvanın evindən getmək bəhanəsilə çıxıb damda gizləndi. Gecənin bir aləmində düşüb damdan endi həyətə, gördü ki, ərarvad yatıblar. Dərviş enib bağa, həmin məndəcərliyə getməkdə olsun, Rizvan bu tap-tupa ayılıb gördü ki, həmin dərvişdi. Düşüb qarabaqara dərvişin dalısınca, gəlib çıxdı həmin məndəcərliyə. Özün verib ağacların dibinə gördü ki, dərviş bu məndəcərliyə üzüquylu düşüb başladı ağlamağa. Haçandan-haçana durub, əlinə bel alıb, yeri qazımağa başladı. Böyük bir daş qaldırdı, daşın altından bir quyu çıxdı, dərviş girib quyuya, haçandan-haçana quyudan çıxdı, qucağında da bir ceyran. Dərviş ceyranın başını kəsdi, alıb dalına, götürüb gəldi, çıxıb dama, yıxılıb yatdı. Rizvanı fikir götürüb xof apardı ki, bu necə olan işdi. İstədi durub çıxa dama, dərvişin ala başının üstünü, bu sirdən xəbərdar ola, kəsdiyi şərt yadına düşdü, dedi:
– Eybi yoxdu, gözləyim görüm bu işin axırı necə olacaq.
Səhər tezdən dərviş durub, ceyranı alıb qucağına damdan düşdü.
Rizvanın arvadı Nisəyə dedi:
– Al bu ceyranı, soymamış doğra, tök qazana bişir! Amma nəbadə dadına baxasan.
– O da mənim gözüm üstə.
Dərviş bir əfsun oxuyub qalxdı göyə. Göydən Nisəyə baxırdı ki, görək Nisə nə edir. Nisə qollarını çırmalayıb ceyranı soymamış doğrayıb tökdü tavaya. Ocaq qalayıb başladı ceyranın ətini qovurmağa. Dərvişin istədiyi o idi ki, ürəkli bir arvad tapa. Odu ki, qalxıb göyə, bir əfsun oxuyub oldu laçın, göydən enib yerə, Nisəyə bərk bir çarpaz qanad vurdu. Nisə qorxmayıb əlindəki kəfkiri tolazladı laçının dalınca. Kəfkir dəymədi. Dərviş gedib bir az uzaqda cildindən çıxıb həmənki adam oldu, gəldi Nisənin yanına. Nisə də qayıdıb oturmuşdu ocaq başında, ceyranın ətini qovururdu, dərviş gəlib oturdu ocağın qırağında, Nisəyə dedi:
– Nisə, get bir nimçə gətir, bu ceyranın ətindən çəkək.
Nisə durub nimçə üçün getməkdə olsun, dərviş tavanı götürüb qoydu yerə. Qoltuğundan bir şüşə qab çıxardıb tavanın yağını töküb qaba, tavada olan əti səpələdi toz-torpağın üstə. Bu tərəfdən də Nisə əlində nimçə gəlib çıxdı. Dərviş dedi:
– Hayıf bu tavadakı ceyran ətindən. Ocaq uçdu, ət də dağıldı toztorpağın üstünə.
– Canın sağ olsun! Dərviş babasan, indi gedib bir alayı ceyran tapıb gətirərsən.
Dərviş durub gəldi evə, başının altına xurcun qoyub yatmaqda olsun, sənə xəbər verim Rizvandan. Rizvan bağı sulayıb qurtarıb evə gəlirdi, gördü ki, ağac dibində ocaq qurulub. Amma ki, bu ocağın qırağında o qədər ət tökülüb qalıb ki, gəl görəsən. Rizvan bərk acmışdı. Bardaş qurub ocağın qırağında, başladı bu ətdən yeməyə. Bir vədə gördü ki, qarnı şişib olub damca. Yerindən tərpənə bilməyib, yıxılıb qaldı. Sənə xəbər verim padşahdan. Padşah bir gün durub Rizvanın bağına gəzməyə gəldi. Girib bağa, gəzib dolandı, gördü həmişə Rizvan bunun qabağına çıxardı, amma bu dəfə çıxmadı. Tez özün yetirdi məndəcərliyə, gördü ki, həmin yerdə ki, Rum padşahının oğlu Əhmədi tilsimə salmışdı, quyu qazılıb, sandıq da yoxdu. Padşah iki əlli başına qapaz vurub oturdu ağlamağa. Padşah burada qalsın, sənə xəbər verim vəzirdən. Vəzir gözlədi, gördü ki, padşah gəlib çıxmadı, durub gəldi bağa. Gördü ki, padşah oturub ağacın dibində ağlayır. Vəzir xəbər aldı:
Padşah bütün əhvalatı vəzirə danışıb dedi:
Vəzir dedi:
– Padşah sağ olsun, heç bir tədbiri yoxdu. Çarə səninkidi. Qızını gərək verəsən.
– Heç bu olan iş deyil. Mən qızımı əhd eləmişəm ki, heç kimə verməyəm.
Vəzir dedi:
– İndi ki, belədi, ixtiyar sənindi.
Durub gəldilər imarətlərinə. Padşah gecəni səhərə kimi yatmayıb tədbir görməkdə olsun, al xəbəri Nisə xanımdan. Nisə əri Rizvanı gözlədi, gördü ki, gəlib çıxmadı, durub çıxdı bayıra. Rizvanı bir neçə ağız çağırıb gördü ki, Rizvan səs vermədi, çıxıb bağa, o yan, bu yana gəzib, gördü ki, ocaq qaladığı yerdə dağ boyda bir şey yastılanıb yatıbdı. Nisə bir qədər yeriyib irəli, gördü ki, əri Rizvandı, qarnı şişib, dönüb dama. Nisə qorxub tez durub gəldi dərvişin yanına, gördü ki, dərviş yatıb. Nisə dərvişi silkələyib durğuzdu. Dərviş ayılıb Nisəyə bir sillə vurub dedi:
– Vay evini Allah yıxsın! Yuxu görürdüm, məni yuxudan yarımçıq ayıltdın, qoymadın yuxumu tamam görüm.
Nisə dedi:
– Nə görürdün?
– Kəs səsini, çəpəl! Yarımçıq yuxunu danışmazlar. Məni nə üçün yuxumdan elədin?
Nisə dedi:
– Dərviş, bizim kişinin qarnı şişib. Dur çıx bayıra, bəlkə bir çarə eləyəsən.
Nisə belə deyəndə dərviş barmağını dişləyib, tez durub çıxdı bayıra. Özün yetirib ocağın qırağına gördü ki, Rizvanın qarnı şişib. Bildi ki, ceyran əti yeyibdi, dedi daha bundan adam olmaz. Dərviş çox peşiman oldu, çünki ceyran ətini Nisə üçün saxlamışdı, olmadı. Göz gəzdirib o yan, bu yana, gördü ki, yerdə iki böyük tikə ət qalıb. Tez götürüb qoydu qoltuq cibinə.
Nisə dedi:
– Mənim ərimə bir çarə!
Dərviş dedi:
– Nisə, sənin ərin Rizvana çarə olmaz. Gəl basdıraq!
Nisənin çarəsi kəsilib, qəbir qazıyıb, Rizvanı dəfn elədilər. Gecə yarısı dərviş durub gəldi qəbir üstə, açıb qəbrin ağzını, Rizvanın qarnını yarıb, həmin ceyranın ürəyini çıxardıb Rizvanın qarnından, yenə qəbrin üstünü örtüb çıxıb gəldi. Aradan bir müddət keçəndən sonar dərviş Nisəyə dedi:
– Nisə, gəl Allah yolu ilə, peyğəmbər şəriəti ilə get mənə!
Nisə razı olub kəbinini kəsdirdi. Dərviş başladı Rizvanın adından bağa qulluq eləməyə. Bir gün dərviş dedi:
Nisə ürəyi alıb ceyran əti ilə bərabər tökdü tavaya. Dərviş aranı xəlvət eləyib ceyranın yağından tökdü tavaya. Elə ki, xörək bişib hazır oldu, Nisə süfrəni döşəyib xörəyi çəkdi, oturub yeməyə başladılar. Nisə ac idi. Ceyranın ətini ürəknən yeyirdi. Amma dərviş tilsim oxumuşdu. Nisənin gözünə elə görsənirdi ki, guya ceyranın ətindən o da yeyir, amma dərviş yemirdi. Bir azdan sonra hər ikisi süfrədən əl çəkdi. Dərviş durub gəldi bağa işləməyə. Bunlar burda qalsınlar, sənə xəbər verim padşahdan. Padşah öz qızının imarətini dörd tərəfdən hasara aldı ki, ins-cins qızı görməsin. Əmr verdi ki, şəhərə dərviş paltarında kim girsə, tutub damlasınlar. Qoşun əhli padşahın buyurduğunu yerinə yetirməkdə olsunlar, sənə xəbər verim Nisədən. Nisə bir vədə gördü ki, heç doqquz ayı tamam olmamış bari-həmlin qoyub yerə, bir oğlan doğdu. Bu oğlan yarı insan, yarı ceyrandı. Amma bunda bir qaş-göz vardı ki, gəl görəsən. Baxan heyran olurdu. Dərviş özünü yetirib Nisəyə, gördü ki, Nisə oğlan doğubdu. Amma bunun başı insan başıdı, bədəni ceyran bədəninə oxşayır. Qoltuğundan bir çubuq çıxardıb vurdu uşağa, dedi:
– Ey çəpəl, bu nə sir-sifətdi?
Çubuğu vuran kimi ceyran dönüb oldu bir gözəl oğlan. Dərviş Nisəyə dedi:
– Bu uşağın adını qoyarsan Ceyran.
Nağıllarda vaxt tez başa gələr. Ceyran böyüyüb çatdı on beş yaşına. Bu elə şücaətli pəhləvan oldu ki, gəl görəsən. Dərviş başladı Ceyrana pəhləvanlıq tərbiyəsi verməyə. Ceyran olmuşdu pəhləvan. Nisə isə baxıb oğluna fərəhlənirdi. Bir gün dərviş fikrə gəldi ki, Zərğova xanımı ələ gətirsin. Durub manqal qoyub Ceyranın adını yazdı bir nala, bir nal da götürüb Zərğovanın adını yazıb atdı manqala. Bunları qızdırıb Ceyranın məhəbbətini saldı Zərğovanın ürəyinə. Sənə xəbər verim kimdən, Zərğova xanımdan. Zərğova xanım yatıb yuxuda gördü ki, on beş yaşında cavan oğlan gəlib oturdu dizinin üstündə. Bir alma verib çıxıb getdi. Zərğova səhərnən yuxudan ayılıb dəli-divanə oldu. Amma bir belə adam tapa bilmədi ki, açıb ürək sirrini deməyə. Qız günü-gündən saralıb solmağa başladı. Padşaha xəbər getdi ki, qızın Zərğova bərk naxoşdu. Padşah düşdü əl-ayağa. Adam göndərdi, təbib gəldi, nə qədər dava-dərman elədilər, çarə olmadı ki, olmadı.
Dərviş Nisəni çağırıb dedi:
Nisə durub gəldi padşahın yanına. Padşah xəbər aldı ki:
– Nə üçün gəlmisən?
Nisə dedi:
– Filan yerdə bir həkim var, o deyir ki, mən padşahın qızının dərdini taparam.
Padşah dedi:
– Get, götür gəl yanıma.
Nisə qayıdıb dərvişin yanına, dedi:
– Padşah razıdı.
Dərviş durub gəldi bazara, bir dəst Ceyran üçün həkim paltarı alıb, geyindirib Ceyranı elədi həkim, dedi:
– Burdan durub gedərsən padşahın yanına. Padşah səndən xəbər alacaq: oğlan, kimsən? Onda sən də deyərsən ki, mən həkiməm. Padşah deyəcək: oğlan, mənim qızımı neçə günə sağaldarsan? Deyərsən üç günə. Elə ki, padşah izin verdi, şərt kəsərsən ki, “gərək otaqda bir mən olam, bir də qız”. Elə ki, padşah razı oldu, gedib girərsən Zərğova xanımın yanına. Daha sənin başqa şeylə işin olmasın. Dərviş Ceyranın dərsini verib qoşdu Nisəyə. Nisə Ceyranı götürüb getdi padşahın yanına. Padşaha xəbər getdi ki, təzə həkim gəlib.
Padşah dedi:
– Çağırın gəlsin.
Ceyranı götürüb gəldilər padşahın yanına. Padşah baxıb gördü ki, bu elə cavan şücaətli oğlandı ki, gəl görəsən. Padşah öz yanında Ceyrana yer görsədib oturtdu, xəbər aldı:
– Ey oğlan, həkimsən?
Ceyran dedi:
– Həkiməm.
Padşah dedi:
– Ey oğlan, mənim qızım bir aydı ki, naxoşdu. Dünyada həkim qalmayıb çağırmamış olam. Səninlə şərt bağlayıram, sağalda bilməsən boynunu vurduraram.
Ceyran razı oldu. Padşah xəbər aldı:
– Neçə günə sağaldarsan?
Ceyran dedi:
– Üç günə. Amma ki, bir şərtim var. Gərək qızın mənzilində bir mən olam, bir də sənin qızın.
Padşah razı oldu. Ceyranı götürüb gəldilər Zərğovanın otağına. Açıb otağın qapısını saldılar Ceyranı Zərğovanın yanına, qapını bağlayıb getdilər. Zərğova xanım gözlərini açıb gördü ki, yuxuda gördüyü oğlandı. Tez durub ayağa “can” deyib sarıldı Ceyranın boynuna. “Can” deyib qucaqlaşdılar.
Bir səhər Zərğova xanım tezdən durub Ceyrana dedi:
– Ceyran, neçə gün qalacaqsan yanımda?
Ceyran dedi:
– Üç günüm sabah tamamdı.
Zərğova dedi:
Ceyran dedi:
– Səbir elə, çarə tapılar.
Üçüncü gün padşaha xəbər gəldi ki, qızın Zərğova sağalıbdı.
Padşah şad olub dedi:
– Həkimi mənim hüzuruma gətirin!
– Sabah günorta nar bağında məni gözlə!
Ceyran durub gəldi padşahın yanına. Padşah əmr verdi ki, xəzinənin yarısını versinlər Ceyrana. Ceyran alıb xəzinənin yarısını gedəndə, padşaha dedi:
– Əgər sabah qızını nar bağına gəzməyə göndərməsən qızın təzədən naxoşlar, daha ayılmaz, çünki ona turş meyvənin iyi dəyməlidi.
Bunu deyib, çıxıb getdi. Dərviş oturub bağda Ceyranı gözləyirdi. Haçandan-haçana gördü ki, Ceyran gəlib çıxdı. Ceyranı görən kimi xəbər aldı ki:
– Ceyran, danış görək nə oldu?
Ceyran dedi:
– Getdim, qızı sağaltdım, gəldim.
– Bəs qız sənə heç bir söz demədi?
Ceyran dedi:
– Yox, qız mənə heç bir söz demədi.
Dərviş işi duyub barmağını dodağının arasına alıb dinməz oturdu. Sabahısı gün Ceyran durub, gəlib anasına dedi:
– Ana, mən gedirəm. Dəyən yerim var. Axşama gələrəm.
Zərğova bina qoydu yol getməyə. Gəlib çıxdı bağın başına. Səslədi Ceyranı. Ceyran özünü yetirdi ona. İndi sənə xəbər verim dərvişdən. Dərviş ağacların arasından baxırdı. Elə ki, gördü Zərğova ilə Ceyran başladılar söhbətə, bir tilsim oxuyub Ceyranı yatırtdı, Zərğovanı elədi sərçə, özü də olub tərlan, alıb Zərğovanı dimdiyinə, qalxıb göyə getməkdə olsun, sənə xəbər verim Zərğovanın qaravaşlarından. Bunlar gün batana kimi gözləyib gördülər ki, Zərğova yoxdur, kor-peşiman qayıtdılar padşahın yanına, xəbər verdilər ki, Zərğova yoxdu. Padşahı od götürüb az qaldı ki, bağrı çatlasın. Tez rəmmal çağırıb dedi:
– Rəmmal, bir rəm at görək, mənim qızım Zərğovanı kim götürüb aparıb. Haraya aparıblar?
– Padşah sağ olsun, sənin qızını Rum padşahının oğlu cadukun dərviş Əhməd aparıb. Əlanlıqda sənin qızın Rum şəhərinin günbatan elində bir şəhər var, ordadı.
– Rəmmal, mənim şəhərimdə elə bir oğul tapılar ki, gedib mənim qızımı Rum padşahının oğlu dərviş Əhmədin əlindən alıb, götürüb gələ?
Rəmmal kitabı açıb dedi:
– Padşah sağ olsun, Ceyran adında sənin şəhərində bir p¨züqoylu ağlamaqda olsun, anası Nisə xəbər aldı:
– Oğul, nə üçün ağlayırsan?
Ceyran heç bir cavab vermədi. Bu tərəfdən də padşahın adamları gəlib Nisənin evini tapdılar. Nisədən Ceyranı xəbər aldılar.
Nisə dedi:
– Neyləyirsiniz Ceyranı?
Dedilər ki:
– Padşah çağırır.
Nisə durub gəldi, Ceyrana dedi:
– Padşah səni çağırır.
Ceyran durub ayağa, aynaya baxıb gördü ki, ağlamaqdan gözləri qıpqırmızı olubdu. Su götürüb əl-üzünü yuyub düşdü gələnlərin qabağına, birbaş guml;züqoylu ağlamaqda olsun, anası Nisə xəbər aldı:
Ceyran heç bir cavab vermədi. Bu tərəfdən də padşahın adamları gəlib Nisənin evini tapdılar. Nisədən Ceyranı xəbər aldılar.
Nisə dedi:
– Neyləyirsiniz Ceyranı?
Dedilər ki:
– Padşah çağırır.
Nisə durub gəldi, Ceyrana dedi:
– Padşah səni çağırır.
Ceyran durub ayağa, aynaya baxıb gördü ki, ağlamaqdan gözləri qıpqırmızı olubdu. Su götürüb əl-üzünü yuyub düşdü gələnlərin qabağına, birbaş gəldi padşahın yanına. Padşah, rəmmal, vəzir oturmuşdular. Ceyranı görən kimi padşah Ceyrana öz yanında yer verib otuzdurdu ki:
– Ceyran, bil və agah ol! Mənim qızım Zərğova xanımı Rum padşahının oğlu dərviş Əhməd götürüb qaçıb. Əgər qızı götürüb gəlsən, verərəm sənə. Nə deyirsən? Razısan, ya yox?
Ceyran Zərğova xanımın adını eşidən kimi durub ayağa dedi:
– Gedərəm.
Padşah Ceyrana bir dəst pəhləvan paltarı, bir yeriyən at verib yola saldı. Ceyran durub gəldi anasının yanına halallaşıb, ata minib bin qoydu yol getməyə. Dərələrdən yel kimi, təpələrdən sel kimi, badisərsər kimi, ayaq üzəngidə, diz qabırğada, piyadasın piyada, atlısın atlı, hamını qoyub yolda, quşdan yeyin, tazıdan yüyürək, neçə mənzil yol gedib, neçə mənzil eləyib, axır gəlib çatdı qaranlıq meşəyə. Yolu itirib bilmədi ki, hayana gedə. Ceyran gördü ki, bir cığır var. Tutub cığırı bina elədi yol getməyə. Düz bir gün, bir gecə yol gedib çatdı bir dağın döşünə. Gördü ki, bura elə bir meşədi ki, gəl görəsən. Nə cür ağac istəyirsən burda var. Hər cür meyvə istəyirsən burda var. Xülasə, hər cür güldən, lalədən, nərgizdən, min bir cür ətirli güllər, bülbüllər adamı heyran edir. Ceyran atını saxlayıb diqqətlə bu ağacların arasından uzaqlara baxdı, gördü ki, bir xeylaq irəlidə qaraltı görünür. Ceyran sürüb atını qaraltıya tərəf gəlib çatdı, gördü ki, burda bir koma var. Komanın qabağına yaxşı bir yarımxalça salınıb, xalçanın üstündə qoca bir pirani kişi oturubdu, saç- saqqalı dümağ, elə bil ki, eyni qardı. Qabağında manqal, dizinin üstə batman kitab.
Qoca abid Ceyranı görən kimi başını qaldırıb baxdı Ceyranın üzünə, dedi:
– Ceyran, oğul, axır ki, gəlib çıxdın!
Ceyran təəccüb elədi ki, bu mənim adımı hardan bilir?
– Ey dayı, mənim adımı hardan bildin?
Kişi dedi:
– Oğul, neçə ildi ki, sənin yolunu gözləyirəm. Gəl otur görək.
Ceyran enib atından, gəlib oturdu abidin yanında.
Abid dedi:
– Oğul, mən bilirəm sən hara gedirsən. Daha mənə demək lazım deyil. Sən Zərğova xanımın dalınca gedirsən. Amma çox müsibət çəkib, çox padşahlar öldürüb sonra murada çatarsan.
Ceyran dedi:
– Bəs Zərğova xanım hardadı? Mən onu necə taparam?
Abid dedi:
Zərğova xanım bağa çıxan vaxtda tilsim gücü ilə götürüb qaçıb. İndi bu dağ ki, görürsən, orda bir qalaça var, dərviş Əhməd Zərğovanı salıb ora. Burdan durub gedərsən ora. Səni görən kimi Rum padşahının oğlu dərviş Əhməd deyər: “oğul, xoş gəlmisən”. Sən nəbadə yaxınına gedəsən. Çünki o səni öldürəcək. Elə ki, səni öldürə bilmədi, tez səni salar tilsimə. Abid durub köhnə bir sandıq açıb, sandığın içindən bir qılınc çıxardıb,
Ceyrana verib dedi:
– Sən bu qılıncla həm tilsimi, həm də Rum padşahının oğlu Əhmədi öldürüb sonra muradına çata bilərsən. Bir söz də deyim. Düz get, nəbadə yollarda əylənəsən.
Abid sözünü tamam eləyib Ceyranı saldı yola. Sənə xəbər verim kimdən, Rum padşahının oğlu Əhmədlə Zərğova xanımdan. Rum padşahının oğlu Əhməd Zərğovanı alıb qaçıb, istədi gələ öz atasının yanına. Kitabı açıb gördü ki, bəd gəldi. Tez başa düşdü ki, Zərğova xanımı atası əlindən alacaq. Burda da başı müsibətə düşüb qalada qalacaq. Alıb Zərğovanı Rum şəhərindən qıraq bir yerdə bir qalaçaya gətirib saxladı. Amma ki, nəillah elədi, Zərğova xanım Rum padşahının oğlu dərviş Əhmədi yanına qoymadı. Dərviş Əhməd gündüzlər Zərğova xanımı zəncirdə saxlayıb öz işinə gedərdi. Axşam olan kimi şəhərə qayıdıb Zərğova xanımı zəncirdən açıb onunla məşğul olurdu. Ceyran bir müddət yol gedib axır çıxdı həmin qalaçaya. Çatan kimi gördü ki, qalaçanın qapısında bir əjdaha var. Əjdahaya çatan kimi, əjdaha açıb ağzını istədi Ceyranı uda. Ceyran fürsəti fota verməyib, əl atdı abid verən qılınca. Çəkib qılıncı əjdahanı cəhənnəmə vasil elədi. Girib qalaçanın qapısından içəri, gördü ki, Zərğova xanım zəncirdədi. Tez qırıb zənciri, Zərğova xanımı azad elədi. Zərğova xanım Ceyranı görən kimi xəbər aldı:
– Sən necə oldu ki, gəlib buraya çıxdın?
Ceyran başına gələn müsibəti Zərğova xanıma, o da başına gələn müsibəti Ceyrana açıb nəql elədi.
Zərğova dedi:
– Ceyran, gəl qaçaq! Yoxsa Rum padşahının oğlu Əhməd gəlib bizim hər ikimizi bir yerdə görsə, səni də öldürər, məni də.
Ceyran dedi:
– Qorxma, Rum padşahının oğlu Əhmədin başına bir oyun açaram ki, heç qiyamətəcən yadından çıxmaz.
Dərviş Əhməd Ceyranı görən kimi dedi:
– Ey mənim oğlum Ceyran, sən xoş gəlibsən!
Ceyran açıb gözlərini baxıb gördü ki, gələn Rum padşahının oğlu Əhməddi. Tez durub ayağa, əl atdı qılınca ki, vurub onu öldürsün, Əhmədin ağzından bir qucaq alov çıxıb Ceyranı bürüdü. Ceyran od tutub yanan vaxtda səs gəldi:
– Ey Ceyran, əlindəki tilsim qılıncını qan qarışıq sürt üstünə!
Ceyran tilsim qılıncını sürtdü üstünə, alov Ceyrandan rədd oldu. Bir vədə baxıb gördü ki, nə Zərğova xanım var, nə də Rum padşahının oğlu. Ceyran tez qaçıb bayıra, minib atını, bina qoydu yol getməyə. Ceyran yel kimi atını sürüb gedirdi. Bir vədə gördü ki, Rum padşahının oğlu Əhməd alıb Zərğova xanımı, yel kimi gedir. Ceyran əlini qoyub qulağına, bir nərə çəkib dedi:
– Ey Əhməd, atanı dalına sarıyacağam.
Rum padşahının oğlu Əhməd səsə qayıdıb dala baxdı, gördü ki, gələn Ceyrandı. Tez bir tilsim oxuyub girdi quyuya. Ceyran özünü yetirib quyunun ağzına, gördü ki, quyunun ağzında səkkiz dəyirman daşı ağırlığında bir daş var. Ha güc elədi ki, dəyirman daşını quyunun ağzından rəf edə, gücü çatmadı. Bir nərə çəkib əl atdı tilsim qılıncına, zərbnən endirdi dəyirman daşına. Dəyirman daşı parça-parça oldu. Gördü ki, bura bir dərin quyudu. Ceyran tez özünü atdı quyuya. Düşüb quyunun dibinə, gördü ki, burda bir qapı var. Girdi qapıdan içəri, gördü ki, anası Nisə çıxdı qabağına. Ceyran çəkib qılıncın, şığıdı üstünə. Arvad qaçdı, olub əjdaha gəlib durdu Ceyranın qabağında. Ceyran bildi ki, Rum padşahının oğlu Əhməddi. Çəkib qılıncın yenə şığıdı üstünə. Əjdaha qaçıb Ceyranın qabağından indi də oldu nəhəng div, dayanıb durdu. Ceyranın qılıncından yenə səs gəldi:
Ceyran çəkib qılıncı endirdi divə, div əl atıb Ceyranın biləyindən tutub, başladı sıxmağa. Ceyran da əl atıb yapışdı divin boğazından, sıxdı hulqumunu. Div başladı çapalamağa. O qədər sıxdı ki, div cəhənnəmə vasil oldu. Ceyran divi öldürən kimi tilsim sındı. Ceyran gördü ki, bura çöllübəri-biyabandı. Rum padşahının oğlu təngənəfəs gəlir. Ceyran əl atıb qılınca, hücum elədi Əhmədə. Başladılar qılınc davasına. Əl atıb yapışdı Rum padşahının oğlunun yaxasından, qoydu dizinin altına, boğazın üzüb tulladı. Ayağa durub Zərğovanı axtarmağa başladı. Gördü Zərğova daldalanıb kolun dibində. Alıb Zərğovanı, basıb atın tərkinə, bina qoydu getməyə. Gəlib çatdılar Rum vilayətinə. Düşdülər karvansaraya ki, gecəni yatıb, səhər çıxıb getsinlər. Xəbər verim sənə Rum padşahının dalandarından. Rum padşahının dalandarı karvansaranı cövlan vurdu, gördü ki, karvansaraya bir cavan oğlanla bir gözəl qız gəlibdi. Dalandar tez durub özünü yetirdi Rum padşahına, dedi:
– Ey taxtı çevrilmiş, yəhəri qanla dolmuş, nə yatıbsan? Karvansaraya bir nəfər qıznan bir pəhləvan gəlibdi gəl görəsən. Dalandar Zərğova xanımı padşaha o qədər təriflədi ki, padşahın ağzının suyu axdı. Padşahın özü gəldi karvansaraya, gördü ki, bu qız Hind padşahının qızı Zərğovadı. Rum padşahı əqli başdan verib dedi:
– Dalandar, tədbir gör!
Dalandar dedi:
– Padşah sağ olsun, iki adam ver mənə, sənin qeyri işnən işin yoxdu.
Padşah razı olub dalandara iki pəhləvan verdi. Dalandar pəhləvanları götürüb gəldi. Gecənin bir vədəsində dalandar pəhləvanları ilə girib Ceyranın otağına, alıb Zərğovanı, götürüb gəldilər, saldılar Rum padşahının otağına. Rum padşahı durub gecəynən Zərğova xanımın yanına gəldi. Zərğova baxıb gördü ki, bunun əlindən qurtara bilməyəcək.
– Ey padşah, mənə üç gün möhlət ver, qoy bir dincimi alım, üç gündən sonra mən sənin.
Rum padşahı razı oldu. Bunlar burda qalsınlar, eşit Ceyrandan. Ceyran ayılıb gördü ki, Zərğova xanım bunun yanında yoxdu. Tez durub ayağa, minib atına, çıxdı şəhərə. O günü gəzib dolandı, Zərğovadan bir xəbər çıxmadı. Küçə ilə gedirdi, gördü ki, bir keçəl bir uşağa aşıqlarını uduzub, çürsaf eləyib aşıqları götürdü, uşaq keçələ dedi:
– Ver aşıqlarımı!
Keçəl dedi:
– Oho, sən elə bilirsən ki, mən də sənin üçün karvansaraya gələn qonağam?
Ceyran keçəldən bu sözü eşidən kimi yapışıb keçəlin qolundan çəkib bir xəlvətə, xəbər aldı:
– Ey keçəl, nə qonaqdı karvansaraya gəlib aldanıbdı?
Keçəl dedi:
– Heç nə. Bir qərib oğlan bir zənən xeylağı ilə gəlib düşmüşdülər karvansaraya. Padşahın gözü düşür qıza, gecə ilə qızı qaçırırlar.
Ceyran dedi:
– Keçəl, dediyin qız hardadı?
Keçəl dedi:
– Qarğa adamın ovcuna havayı yumurta qoymur.
Keçəl belə deyəndə Ceyran əlini salıb cibinə, bir çəngə qızıl çıxardıb basdı keçəlin ovcuna. Keçəlin gözləri çıxdı kəlləsinə, Ceyran dedi:
– O padşahın imarətində olur.
Ceyran minib atına gəldi padşahın imarətinin qabağına, bir kağız yazıb göndərdi Rum padşahına. Rum padşahı açıb kağızı oxudu, gördü ki, yazılıb:
“Ey padşah, mənim adaxlımı verirsən ver, vermirsən atanı dalına
səriyib torpağını torba ilə daşıtdıraram”.
Rum padşahı kağızı oxuyub, qəzəblənib əmr elədi ki, qoşun tədarükdə olsun. Vəzir, vəkil qoşun tədarükündə olub qoşun göndərdilər Ceyranın qabağına. Ceyran sıyırıb qılıncını düşdü qoşunun canına. Qırıb qoşunu tələf elədi, durub üz qoydu Rum padşahının imarətinə. Rum padşahı da oturmuşdu taxtda, Ceyran əl atıb yapışdı padşahın boğazından, dedi:
– Ey zalım padşah, ver adaxlımı!
– Kimi istəyirsiniz özünüzə padşah tikin! Daha mən getdim.
Ceyran alıb Zərğova xanımı götürüb gəldi, sağ salamat yetirdi Hind padşahına. Hind padşahına muştuluqçu getdi ki, qızın Zərğova ilə Ceyran gəlib çıxdı. Padşah çox şad olub, məclis qurub üç gün, üç gecə şadlıq elədi. Ceyran bir gün padşaha xəbər göndərdi ki, əhdinə vəfa eləsin. Padşah qızı Zərğova xanımı Ceyrana vermək istəməyib vəziri çağırıb dedi:
– Mənim qızım bir padşah qızı, amma Ceyran bir gədənin biridi. Gəl razı olma ki, mən qızımı verim Ceyrana, tədbir gör!
Vəzir dedi:
– Padşah sağ olsun, qonaq çağır, tök Ceyranın xörəyinə bihuşdarı, qoy bihuş olub yıxılsın, sonra götürüb atarıq bu dərələrin birinə, qurdquş yeyər, gedər.
Padşah vəzirin tədbirinə razı olub Ceyranı günorta xörəyinə çağırdı. Ceyran durub gəldi. Padşah keçib mitbağa, Ceyranın xörəyinə o ki, vardı bihuşdarı tökdü. Xörəyi gətirib qoydular Ceyranın qabağına. Ceyran xörəyi yeyən kimi getdi huşa, yıxıldı yerə. Götürüb Ceyranın qolunu bağlayıb saldılar qaranlıq otaqların birinə ki, gecə yarı götürüb atsınlar quyuya. Gecənin bir aləmində Ceyran özünə gəlib gördü ki, əl-qolu bağlanıb, özü də qaranlıq otağa salınıb. Bildi ki, ox ona hansı tərəfdən dəyib. Tez güc verib qolunun zəncirlərini qırıb atdı, durub gəldi qapıya, gördü ki, qapı bağladı. Bir neçə kərə qapıya təkan vurdu, axırda bir nərə çəkib qapıya elə çiyin vurdu ki, çərçivəsindən çıxardıb atdı. Çıxıb bayıra bir nərə çəkdi. Padşah nərənin zərbindən bir boy özünü atdı. Çıxıb bayıra gördü ki, nərə çəkən Ceyrandı. Əmr verdi qoşun yığışsın. İstədilər Ceyranı tutalar. Ceyran boş əlnən gələn-gələn qoşunu boğazlayıb atırdı. Qoşun tab gətirə bilməyib üz qoydu qaçmağa. Ceyran əl atıb möhkəm bir qılınc götürüb hücum elədi. Yapışıb padşahın biləyindən dedi:
"Badi-badi giriftar, hamam-hamam içində, xəlbir saman içində, dəvə dəlləklik elər, köhnə hamam içində. Qarışqa şıllaq atdı, dəvənin qıçı sındı. Hamamçının tası yox, baltaçının baltası yox, orda bir tazı gördüm, onun da xaltası yox. Ömrümdə çox şilaşı yemişəm, heç belə yalan deməmişəm. Günlərin bir günündə, Məmməd Nəsir tinində, biri var idi, biri yox idi, Allahdan başqa heç kim yox idi. Var-yox bir padşah var idi. Bu padşahın heç uşağı olmazdı. Padşah çox-çox nəzirlər verdi, dualar yazdırdı, uşağı olmadı ki, olmadı. Bir gün padşahın qapısına bir dərviş gəlib, bir qəsidə dedi. Padşah ona xələt verdi. Dərviş gördü ki, padşah çox fikirlidi, dedi:
– Ey padşah, niyə belə fikirlisən?
Padşah dedi:
– Baba dərviş, mənim hələ bu yaşıma qədər heç uşağım olmayıb. Bilmirəm mən öləndən sonra bu dövlət kimə qalacaq. Mənim yerimdə kim oturacaq.
Dərviş bir alma çıxardıb padşaha verdi, dedi:
– Padşah sağ olsun, gecə hərəmxanaya gedəndə bu almanın yarısın sən yeyərsən, yarısın da arvadına verərsən. Bundan sonra yəqin uşağın olar. Bəli, dərviş getdi. Gecə padşah hərəmxanaya gedib, almanın yarısını özü yedi, yarısın da arvadına verdi. Bəli, aradan doqquz ay, doqquz gün keçdi, padşahın arvadı yükün yerə qoydu. Arvadın bir ölü oğlu
oldu. Padşaha xəbər getdi ki, qibleyi-aləm sağ olsun, bir oğlun olub, ancaq ölüdü. Padşah qüssələndi, öz-özünə dedi: gör mənim necə bəxtim yoxdu ki, axırda uşağım ölü oldu. Yenə xəbər gətirənlərə muştuluq verdi. Padşah burada öz fikrində olsun, sənə kimdən deyim, padşahın arvadından. Elə ki, uşaq anadan oldu, aradan bir az keçəndən sonar arvad bir damar da doğdu. Mama gördü ki, ölü uşağın döşü yarıqdı. Tez damarı götürüb onun döşündə olan yarığa qoydu, uşaq asqırıb dirildi.
O saat padşaha xəbər getdi ki:
– Qibleyi-aləm sağ olsun, mama uşağı diriltdi.
Padşah çox şad oldu. Xəbər gətirənlərə həddindən artıq muştuluq verdi. Bəli, uşağın adın Cantiq qoydular. Günlər keçdi, aylar keçdi, Cantiq böyüməyə başladı. Cantiq böyüməkdə olsun, sənə kimdən deyim, bizim padşahdan. Bir vaxt bu padşah Hindistan padşahının qızı Pəri xanıma aşiq olmuşdu. Pəri xanım tilsim içində olduğundan gətirə bilməmişdi. Çox canlar qırdırmışdı, pul xərcləmişdi, əlqərəz, qız ələ gəlməmişdi. Odu ki, öz qəsrindəki qırxıncı otağın içində həmin Pəri xanımın yaşadığı otağın içində nə vardısa, burada da düzəltmişdi, Pəri xanımın şəklin də qoymuşdu ora. Bəli, Cantiq böyüyüb beş yaşına gəldi. Padşah həmişə arvadına deyirdi ki, nəbadə açarları Cantiqə verəsən, yoxsa gedər Pəri xanımın şəklini görər, ona aşiq olar. Bir gün padşahın arvadı yatmışdı, otaqların açarları da başının üstə idi. Cantiq evə gəldi, gördü ki, anası yatıb, açarlar da başının üstündədi. Açarları götürüb otaqları bir-bir açmağa başladı. Axırda gəlib qırxıncı otağa çıxdı. Elə ki, qırxıncı otağa gəldi, nə gördü. Mərmər hovuz içində süd, hər tərəf gül, çiçək, gül gülü çağırır, bülbül bülbülü, bir gözəl qızın heykəli də güllərin içində. Elə bil ki, doğrudan da diri qızdı, adam deyir, yeməyim, içməyim, bu qızın xətti-xalına, gül-camalına tamaşa eləyim. Aya, günə deyir ki, sən çıxma, mən çıxacağam. Elə ki, Cantiq bunları gördü, bihuş oldu. Özündən gedib yerə yıxıldı. Cantiq burada qalmaqda olsun, sənə kimdən deyim, Cantiqin anasından. Cantiqin anası yuxudan durdu, gördü ki, açarlar yoxdu, otaqlar da açıqdı. Tez yüyürdü, gördü ki, qırxıncı otaqda Cantiq özündən gedib, yıxılıb. Anası Cantiqin qolundan yapışıb sürüyə-sürüyə öz otağına
gətirdi, qapıları da bağladı. Cantiq özündə gələndə gördü ki, öz otağındadı. Ta heç bir söz demədi. Həmişə qəmli-qüssəli dolanırdı. Cantiqin anası çox qorxurdu ki, dədəsi bu işdən xəbər tutacaq, arvadı incidəcək. Çünki bunların var-yox bircə oğulları vardı, onu da çox istəyirdilər. Heç onun bir sözün iki eləmirdilər. Cantiq gündən-günə saralırdı, arıqlayırdı. Padşah oğlunu belə gördü, arvadından Cantiqin dərdini soruşdu:
– Arvad, Cantiqin dərdi nədi ki, gündən-günə saralırdı.
Arvad qorxa-qorxa dedi:
– A kişi, doğrusun desəm, Cantiq açarları götürüb otaqları açmışdı. Qırxıncı otaqda özündən gedib yıxılmışdı.
Padşah bildi ki, Cantiq Pəri xanımın dərdindən saralıb. Ta oğluna bir söz deyə bilmədi. Bəli, az keçdi, çox keçdi, Cantiq dədəsinə dedi:
– Mən gedirəm Pəri xanımın dalınca.
– Ay oğul, o qızın üstündə mən çox qanlar tökmüşəm, pullar xərcləmişəm.
Gəl sən bu daşı ətəyindən tök! Kimin qızın istəyirsən mən sənə alım.
Cantiq dedi:
Padşah, arvadı nə qədər yalvardılarsa, mümkün olmadı. Axırda Cantiq qıs-qıvraq geyindi, ox-yarağını götürdü, qılıncı belinə bağladı, Pəri xanımın dalınca getməyə hazırlaşdı. Bəli, Cantiq yola düşdü, günə bir mənzil, təyyi-mənazil, dərələrdən sel kimi, təpələrdən yel kimi, badi-sərsər kimi, diz qabırğada, ayaq üzəngidə getməyə başladı. Az getdi, üz getdi, dərə, təpə düz getdi, on-on beş gün yol getdi, gəlib axşam çağı bir çeşmənin başında dörd yolun ayrıcında düşdü. İstədi bir az rahatlansın, toqqanın altın bir az bərkitsin. Onda gördü günçıxan tərəfdən bir nərilti, bir gurultu gəlir ki, yer, göy titrəyir, az qalır qulaq tutulsun. Cantiq tez atı mindi, səs gələn tərəfə gedib gördü ki, bir qaraltı gəlir. Tez qışqırdı:
– Gələn, dostsan, düşmənsən?
Səs gəldi:
Bəli, bu adam gəldi çıxdı, Cantiqlə görüşdülər. Bu da Cantiq kimi qüvvətli, canlı bir cavan idi. Elə istəyirdilər əppəkdən-zaddan yesinlər, onda gördülər günbatan tərəfdən bir nərilti, bir gurultu gəlir ki, yer, göy zağ-zağ titrəyir, qulaqlar tutulur. Tez bunların ikisi də atları minib, qılıncların çəkdilər, yola çıxıb gələnə dedilər:
– Gələn, dostsan, düşmənsən?
Dedi:
– Dostam.
Bəli, bir oğlan da gəldi. Bu da bunlar kimi cavan, qüvvətli bir oğlandı. Bunların üçü də çeşmənin başında oturdular, qarınlarını bərkitməyə başladılar. Demə bunlar da Pəri xanımın dalınca gedirlər. Bunlar belə məsləhət gördülər ki, üçü də getsin. Bəlkə üçü köməkləşib Pəri xanımı gətirə bilsinlər. Belə şərt də kəsdilər ki, nə qədər dövlət, mal, ya canlı şey gətirsələr bu çeşmənin başında dədə malı kimi üç yerə bölsünlər. Sonra başladılar bir-birinə adların deməyə.
Həmi də adlarının mənasını deməyə. Günçıxan tərəfdən gələn dedi:
– Mənim adım Göydə Ulduz Tanıyandı. Hamını mən ulduzlarından tanıyıram.
Günbatan tərəfdən gələn dedi:
– Mənim adım Dəryayi-Cahangirdi, yəni dəryanın içi mənə quru yer kimidi. Bütün dəryaları gəzərəm.
Cantiq də dedi:
– Qarı nənə, bizə yer, biz qonağıq, yerimiz yoxdu.
Qarı nənə dedi:
– Bıy, qadan-balan alım, mənim yerim olsa bu küllükdə niyə eşələnirəm. Bunlar bildilər ki, qarı qismi pulagir olar. Tez qarı nənəyə bir az pul verdilər. Qarı nənə pulu görəndə dedi:
– Bıy, sizə canım qurban, yerim də var, yurdum da var. Bir gecə olmasın, on gecə olsun, yerə nə gəlib. Allah sizin kimi qonaqlardan gündə bir otuzun mənə yetirsin. Tez bunları evinə apardı. Bəli, bunlar qarı nənənin evində yeyib içməyə başladılar. Birdən qarı nənədən su istədilər.
Qarı nənə dedi:
– Bala, bu şəhərdə suyun qabağında bir əjdaha yatıb, hər gecə bir qız, başında da bir nimçə plov göndərirlər əjdahaya. Əjdaha qızı yeyib qurtarana kimi şəhərə su gəlir. Odu ki, bu şəhərdə su tapılmır. Əzqəza, bu gecə də padşahın qızının novbatıdı. Bu gecə padşahın qızı gedəcək. Elə ki, axşam oldu, hamı yatdı, Cantiq yavaşca özünü qarı nənənin
yanına verdi. Bir az da pul verib dedi:
Qarı nənə pulu gördü, gəlib uzaqdan əjdahanı Cantiqə göstərdi, özü də tez burnun çəkib, tumanın dartıb qaçdı. Cantiq əjdahadan bir az aralı bir daşın üstündə oturmuşdu. Gördü budu bir gözəl qız, başında bir nimçə plov, əjdahaya tərəf gəlir. Bu qız elə gözəldi ki, misli bərabəri yoxdu. Qaşlar qara, gözlər qara, yanaqlar dağ laləsinə oxşayır. Sifəti ayın on dördü kimi yumru, qəddi-qaməti misli-çinar, uzun-uzun saçları, nar kimi məmələri, on səkkiz yaşında.
Ağlaya-ağlaya budu gəlir. Cantiq qıza dedi:
Qız Cantiqi gördü, dedi:
– Mən ölümə gedirəm, məndən əl çək, mənlə nə işin var?
Cantiq qızı zorla yanına çəkdi, plovu qızın başından götürdü, qoydu qabağına. Tər-təmiz yedi, sonra qıza dedi:
– Bax, gör analar necə oğlanlar doğub.
Qılıncın çəkdi, ya mədəd deyib əjdahaya hücum elədi. Bir az əlləşəndən sonra qılıncı əjdahanın boğazına nə təhər vurdusa, əjdaha o saat yerə yıxıldı. Qanlı su şəhəri basdı. Qız tez əlini qana vurub Cantiqin kürəyinə basdı. Cantiq qızı evlərinə yolladı, özü də tez evə gəldi. Qanlı qılıncı Göydə Ulduz Tanıyanın başının üstünə qoydu, yatdı. Bəli, səhər camaat durdu, gördülər ki, şəhəri su basıb. Hamı sevindi. Heç bilmirdilər nə eləsinlər. Padşah əmr verdi ki, “hər kim əjdahanı öldürüb, gəlsin qızımı ona verəcəyəm”. Bu xəbəri eşidən şəhər cavanları gəlib dedilər: “biz öldürmüşük”. Kim gəldi, qız dedi bu deyil.
Qız dedi:
– Dədə, mən əjdahanı öldürən oğlanın kürəyinə qanlı əlimi basmışam.
Bütün şəhər adamı gəldi, gördülər ki, bunlar heç biri deyil. Bəli, kim qaldı, kim qaldı, qarı nənənin evində üç dənə qonaq qaldı. Padşah adam göndərdi, qonaqlar gəldi. Qız Cantiqi görən kimi dedi:
– Bax, bu oğlandı.
Belində qanı da göstərdi.
Cantiq dedi:
– Padşah sağ olsun, biz yol adamıyıq. Bir günlüyə sənin şəhərinə qonaq gəldik. Sən nə bilirsən biz kimik, nəçiyik, qızını bizə verirsən.
– Siz qonaq da olsanız əjdahanı öldürmüsünüz. Görürəm qeyrətli, güclü cavansınız. Odu ki, qızı sizə verəcəyəm. Siz bu qədər məxluqu əjdahanın əlindən qurtarmısınız. Bu camaatı susuzluqdan xilas eləmisiniz.
Cantiq gördü ki, heç mümkün deyil, padşah əl çəkməyəcək, dedi:
– Padşah sağ olsun, izin verin biz özümüz bir az fikirləşək, sonar sənə cavab verərik.
Padşah razı oldu. Bunlar gedib fikirləşdilər, axırı belə qərara gəldilər ki, qızı Göydə Ulduz Tanıyana alsınlar. Bəli, padşahın qızını Göydə Ulduz Tanıyana ad elədilər. Qırx gün, qırx gecə toy eləyib, ədəb-ərkanla, Allahın əmrilə, peyğəmbərin şəriətilə padşahın qızını Göydə Ulduz Tanıyanın qoynuna saldılar. Bir neçə gün burada qonaq qalandan sonra Cantiqlə Dəryayi-Cahangir atların minib yola düşdülər. Günə bir mənzil, təyyi-mənazil, dərələrdən sel kimi, təpələrdən yel kimi, badi-sərsər kimi, ayaq üzəngidə, diz qabırğada bir neçə gün yol getdilər, gəlib padşahın şəhərinə çatdılar. Gördülər ki, bir qarı nənə toyuq kimi küllükdə eşələnir.
Dedilər:
– Qarı nənə, bizə bir yer ver, qərib adamıq, yerimiz yoxdu.
Qarı dedi:
– Bıy, qadan-balan alım, mənim yerim olsa bu küllükdə niyə eşələnirəm?
Bunlar o saat bildilər ki, qarı qismi pulagir olar. Odu ki, tez qarıya bir az pul verdilər. Qarı nənə pulu görən kimi dedi:
– Bıy, sizə canım qurban, yerim də var, yurdum da var, bir gecə olmasın, on gecə olsun, yerə nə gəlib. Allah sizin kimi qonaqlardann gündə otuzun mənə yetirsin. Qarı nənə bunları evinə apardı. Bəli, bunlar qarı nənənin evində yedilər, qarınların bərkitdilər. Birdən qarı nənədən su istədilər.
Qarı dedi:
– Bala, şəhərdə suyun qabağında bir əjdaha yatıb, hər gecə bir qızın başında bir nimçə plov göndərirlər əjdahaya, əjdaha qızı yeyib qurtarana kimi şəhərə su gəlir. Odu ki, bu şəhərdə su tapılmır, əzqəza, bu gecə də padşahın qızının novbatıdı. Bu gecə də padşahın qızı gedəcək. Elə ki axşam oldu, hamı yatdı, Cantiq yavaşca özünü qarının yanına verib dedi:
– Qarı nənə, gedək, əjdahanı mənə göstər!
Qarı çəm-xəm elədi, Cantiq bir az pul verdi. Qarı nənə apardı əjdahanı Cantiqə göstərdi. Cantiq bir daşın üstə oturdu, gördü ki, budu bir qız gəlir, başında plov, yemə, içmə, bu qızın xətti-xalına, gül camalına tamaşa elə. Aya, günə deyir sən çıxma, mən çıxacağam. Qərəz, Cantiq bu əjdahanı da öldürdü. Qanlı su şəhərə axdı. Qız tez əlini qana basıb Cantiqin kürəyinə basdı. Cantiq qızı evlərinə yolladı, özü də tez evə gəldi, qanlı qılıncı Dəryayi-Cahangirin başının üstünə qoydu, özü də yatdı. Bəli, çox başağrısı olmasın, bu qızı da aldılar Dəryayi-Cahangirə. Qırx gün, qırx gecə toy elədilər, ədəb-ərkanla, Allahın əmrilə, peyğəmbərin şəriətilə padşahın qızını aldılar Dəryayi-Cahangirə. Bir neçə gün burda qonaq qaldılar, sonra Cantiq tək-tənha atına mindi, yola düşdü. Günə bir mənzil, təyyi-mənazil, dərələrdən sel kimi, təpələrdən yel kimi, badi-sərsər kimi, ayaq üzəngidə, diz qabırğada bir neçə gün yol getdi, gəlib bir yolun kənarında doxsan yaşında bir qoca kişiyə rast gəldi. Kişi Cantiqi görəndə dedi:
– Oğul, hara gedirsən?
Cantiq dedi:
– Gedirəm Pəri xanımın dalınca.
Qoca kişi dedi:
– Oğul, sən gəl bu yolu getmə! Bu yollarda çox adamlar puça çıxıb.
Cantiq dedi:
– Əmi, neçə aylardı ki, yol gəlirəm. Ata-anamı atmışam. Ölüm də
olsa gedəcəyəm.
Kişi gördü ki, Cantiq gedəcək, dedi:
– Ey oğul, indi ki gedirsən, get, Pəri xanımın mənzilinə az qalıb.
Ora çatanda görərsən ki, damın üstündə bir quş uçur. Quşun boynunda bir dəstə açar var. Əgər quşu üç oxa vurdun heç, yox, vura bilməsən daş olarsan. Cantiq qocadan ayrıldı. Bir də gördü ki, qoca yoxdu, qoca qeyb olub. O saat barmağın dişlədi, bildi ki, bu qoca kişi nuranilərdəndi. Cantiq bir az da yol getdi, gördü ki, doğrudan da bir damın üstündə bir quş uçur, quşun da boynunda bir dəstə açar var. Baxıb gördü ki, damın yan-yörəsində bir çox adam var, daş olub qalıb. “Ya mədəd”, – deyib oxu quşa tərəf düzəltdi. Bir ox atdı dəymədi. Cantiq dizinə kimi daş oldu. İkinci oxu atdı, bu da dəymədi, Cantiq qurşağa kimi daş oldu. Var qüvvəsin yığdı, oxu düzəltdi, üçüncü oxu atdı. Ox düz quşun döşünə dəydi. Quş damın üstünə düşdü. Cantiq silkələnib daşdan çıxdı. Tez dama çıxıb açarları götürdü. Qapıları açdı, qırxıncı otağa gəldi. Qırxıncı otağı açanda nə gördü...Həmin dədəsinin evində gördüyü şəklin özü burdadı. Mərmər hovuz içində süd, hər tərəf gül-çiçək. Pəri xanım da bir tərəfdə bu güllərin arasında. Cantiq az qaldı özündən getsin. Pəri xanım Cantiqi tutdu. Bəli, Pəri xanımla Cantiq öpüşdülər, görüşdülər. Cantiq qızın gözəlliyinə heyran qalmışdı. Pəri xanım dedi:
– İndi Cantiq, məni at dalına, qaç! Yüz addım dala baxma, yoxsa dala baxsan, daş olarsan.
Cantiq Pəri xanımı dalına atdı. Elə ki, qapıdan çıxdı, gördü ki, bütün yer, göy, dağ, daş, ağaclar, meşələr, evlər hamısı çağırırlar “tut qoyma”. Səs-küydən az qalır qulaq tutulsun. Cantiq dala baxmayıb qaçdı. Yüz addım gedəndən sonra Pəri xanımı yerə qoyub, yola düşüb getməyə başladı. Az getdilər, üz getdilər, dərə, təpə düz getdilər, gəlib bir şəhərə çatdılar. Bir ev tutdular, burda qaldılar. Bunların evinin dalı dərə idi. Evlərinin də qırx pilləsi vardı. Həyətlərindən qəşəng su axırdı. Bunlar burda bir neçə vaxt yaşadılar.
Bir gün Pəri xanım həyətdəki suda başın yuyurdu. Cantiqi çağırıb dedi:
– Cantiq, sən suyun qabağında dur, qoyma mənim başımın tükünü su aparsın. Çünki hansı bağa mənim başımın tükündən getsə, o bağ yayda da, qışda da meyvə verəcək.
Bəli, Cantiq suyun qabağını tutub əlinə bir çubuq aldı. Suda axan tükləri çubuqla bir-bir tuturdu. Demə Cantiqin gözündən bir tük yayınıb keçir, xəbəri olmur. İşin natarazlığından demə bu su da padşahın bağına axırmış. Elə ki, tük gedir bağa, qışda da bağ üzüm gətirir. Padşahın bağbanı bir gün qışda bağa gedir, görür ki, bağ elə üzüm gətirib ki, meynələr başın yerə qoyub. Bağban lap məəttəl qaldı, qup-quru qurudu. Öz-özünə dedi: cəhənnəmə nə olur-olsun, padşaha üzüm aparacağam. Bağban eşşəyi yüklədi, padşaha üzüm apardı. Padşah gördü ki, budu, bağban eşşəyin hoşluya-hoşluya gəlir. Elə ki, bağban üzümləri padşahın yanına gətirdi, padşah gördü ki, təzə üzümdü. Padşah çox təəccübləndi ki, qışın bu vaxtında bağban təzə üzüm gətirib. Bağbana dedi:
– Bu nədi? Bu üzümü haradan gətirmisən?
Bağban qorxa-qorxa dedi:
Elə k, padşah bunu eşitdi, qəzəblənib dedi:
– Ey məlun, yəqin ki, bağ hər qış üzüm gətirirmiş, sən gizlədirmişsən.
Yəqin bu il çox gətirib gizlədə bilməmisən, mənə də gətirmisən. O saat əmr elədi, bağbanı zindana saldılar. Özü də bu sirri bilmək üçün ki, nə təhər olub qışda bircə bunun bağı üzüm gətirib, vəziri, vəkili, küpəgirən, küpəminən qarıları başına yığdı. Aradan bir neçə gün keçəndən sonra qarılar bu sirri agah elədilər ki, şəhərdə bir qız var, onun başının tükündən sizin bağa gəlib, odu ki, bağ qışda da üzüm verir. Qarılar Cantiqlə Pəri xanımın bu şəhərə təzə gəldiyini və Pəri xanımın gözəlliyini padşaha danışdılar. Elə ki padşah bu qızın gözəlliyini qarılardan eşitdi, dedi:
– Hər nə təhər olur-olsun, göy göbəyin yerə də qoysa, qızı mənə gətirməlisiz.
Vəzir, vəkil çox tədbir gördülər, axırda işi bu qərara qoydular ki, bu işdə qarılardan başqa heç kim işləyə bilməz. Bir küpəgirən qarı dedi:
– Mən gedib qızı gətirərəm.
Bir gün Cantiq ova getmişdi. Küpəgirən qarı gəlib Cantiqgilin qapısında bir təsbeh qırıb yerə tökdü, başladı onu yığmağa. Elə bu vaxt Cantiq ovdan gəlirdi, gördü ki, qarı nənə təsbeh yığır, dedi:
– Qarı nənə, nə var? Nə yığırsan?
Qarı dedi:
– A bala, qadan-balan alım, elə Kərbəladan gəlirdim, uşaqlar möhür-canamazımı qıldılar. İndi onu yığıram. Bəli, Cantiq qarı ilə təsbeh yığdı, sonra qarı nənəni evinə gətirdi. Elə qarı da Allahdan bunu istəyirdi. Pəri xanım gördü ki, budu, Cantiq gəlir, yanında da bir qarı. Elə ki, bunlar qırxıncı pilləyə çıxdı, Pəri xanım qarı nənənin döşündən bir təpik vurdu. Təpik elə bərk dəydi ki, qarı nənə qırx pillədən aşağı getdi. Elə ki, Pəri xanım qarı nənəni vurdu, Cantiq dedi:
– Pəri xanım, qarı nənəni niyə döyürsən?
Pəri xanım dedi:
Elə ki, qarı yaxşı oldu, indi də başqa bir cildə girib Cantiqgilin qapısında təsbeh qırıb möhür-canamaz dağıtdı. Yenə Cantiq gəldi, başladı qarı nənəyə kömək eləməyə, dedi:
– Qarı nənə, bu nə işdi? Möhür-canamaz niyə bura dağılıb?
Qarı nənə yenə dedi:
– A bala, qadan-balan alım! Elə Xorasandan gəlirdim, bu uşaqlar, mərdimazarlar mənim canamazımı dağıtdılar, indi də mən oturmuşam yığıram. Cantiq yenə qarı ilə təsbehi yığdı, sonra qarını evə gətirdi. Pəri xanıma dedi ki:
– Sən mənim canım, qarıya dəymə!
– A qızım, sənin ərinin adı nədi?
Pəri xanım dedi:
– Cantiqdi.
Qarı dedi:
– Yaxşı, a qızım, Cantiq nə deməkdi? Cantiqin mənası nədi?
Qarı dedi:
– A qızım, qadan-balan alım, görünür ki, Cantiq səni istəmir. O səni istəsəydi öz adının mənasını sənə deyərdi.
Pəri xanımı fikir aparıb dedi:
– Elə doğrudan da Cantiq məni istəmir. Yoxsa o məni istəsəydi indiyə kimi öz adının mənasını mənə deyərdi. Başladı qaşqabağın tökməyə. Elə ki, axşam oldu. Cantiq gəldi gördü ki, Pəri xanımın qaşqabağı yernən gedir. Cantiq bu işə təəccüb elədi. Həmişə Cantiq evə gələndə Pəri xanım Cantiqin qabağına çıxardı. Qolların boynuna salardı. Amma bu gün Pəri xanım qaşqabağını elə töküb ki, heç olmayan kimi.
Cantiq Pəri xanımın yanına gəlib dedi:
– Pəri xanım, nə olub sənə, olmasın azar, naxoşlamısan?
Pəri xanım dedi:
– Sən deyirsən mən səni çox istəyirəm, amma deməyinən sən məni heç istəmirsən. Cantiq and-aman elədi ki, mən səni dünyada hər şeydən çox istəyirəm.
Pəri xanım dedi:
– İndi ki, sən məni istəyirsən, bəs niyə indiyə kimi adının mənasını
Cantiq dedi:
– Yaxşı, gecə deyərəm.
Elə ki, gecə oldu, qarı nənə qəfxanada, Cantiqlə Pəri xanım da otaqda yatdılar. Pəri xanım başladı.
– İndi adının mənasını de Cantiq durdu, baxdı ki, görsün qarı yatıb, yox. Elə ki, qarı gördü Cantiq durdu, tez özün yuxuluğa vurdu, xor-xor xoruldadı. Elə ki, Cantiq qayıtdı, qarı nənə qapının arasından qulaq asmağa başladı.
Cantiq Pəri xanıma dedi:
– Heç çığır-bağır salma! Qara-qışqırıq eləmə! Bu saat sən mənim əlimdəsən.
Qarı Pəri xanımı dalına atıb düz padşahın qəsrinə gətirdi. Pəri xanımı bir otağa qoydular. Pəri xanım əlinə bir kas zəhər alıb dedi:
– Kim yaxın gəlsə, bu zəhəri içəcəyəm.
Odu ki, qorxdular Pəri xanım özün öldürsün, belə gözəl qız əldən çıxsın, heç kim yaxın gəlmirdi, gözləyirdilər ki, bəlkə Pəri xanım özü yumşala. Pər xanım burada qalmaqda olsun, Cantiq də orada, sənə kimdən deyim, Göydə Ulduz Tanıyandan. Bir gün Göydə Ulduz Tanıyan öz-özünə dedi: baxım bir görüm mənim qardaşlarım nə təhərdilər. Gecə çıxdı ulduzlara baxdı, gördü ki, Cantiqin ulduzu sapsarı saralıb, dedi: eyvay, yəqin Cantiqin başında bir iş var. Tez ordan qıs-qıvraq geyinib, yola düşüb, dərələrdən sel kimi, təpələrdən yel kimi, badi-sərsər kimi, ayaq üzəngidə, diz qabırğada, ağamı Allah saxlasın, qoyma gəldi, düz birbaş Dəryayi-Cahangirin yanına gəldi. Elə ki, Dəryayi-Cahangiri gördü, dedi:
– Qardaş, Cantiqin başında bir iş var. Özümüzü ona yetirməliyik.
Budu, Göydə Ulduz Tanıyanla Dəryayi-Cahangir qıs-qıvraq geyindilər, yola düşüb soraqbasoraq gəlib Cantiqin evin tapdılar. İçəri girdilər, gördülər ki, Cantiq ölüdü. Damar döşündə yoxdu. O saat Dəryayi-Cahangir özün dəryaya vurdu. Çox gəzdi, az gəzdi, axırda bir balaca balıq tapdı. Sudan çıxdı, Göydə Ulduz Tanıyana dedi:
– Bu balıqdan başqa əlimə bir şey keçəmdi.
Göydə Ulduz Tanıyan balığın qarnın yırtdı. Gördü ki, damar balığın qarnındadı. Tez Dəryayi-Cahangiri çağırdı. Bəli, sözün qisası damarı götürdülər, gətirib Cantiqin döşünə qoydular. Elə ki damarı Cantiqin döşünə qoydular, Cantiq asqırıb ayıldı, dedi:
Qardaşlar dedi:
– Ay özün öləsən, Pəri xanım hanı?
Cantiq o yana, bu yana baxdı, gördü doğrudan da Pəri xanım yoxdu, təəccübləndi. N&%2#305;n gəl!
Elə ki, padşahın oğlu yaxına gəldi, başın bədənindən ayırdılar. De belə-belə padşahın üstünə hücum elədilər. Padşahı öldürdülər. Gördülər ki, Pəri xanımın əlində bir kasa zəhər, deyir: “hər kəs yaxın gəlsə zəhəri içəcəyəm”. Elə ki, birdən Cantiqi gördü, zəhəri atdı yerə, Cantiqin boynuna sarıldı. Bunlar padşahın bütün dövlətini qatırlara çatdılar, yola düşüb Dəryayi-Cahangirin arvadı olan şəhərə gəldilər. Orada da Dəryayi-Cahangirin qayınatası bunlara çoxlu d&ou#305;n gəl!
Elə ki, padşahın oğlu yaxına gəldi, başın bədənindən ayırdılar. De belə-belə padşahın üstünə hücum elədilər. Padşahı öldürdülər. Gördülər ki, Pəri xanımın əlində bir kasa zəhər, deyir: “hər kəs yaxın gəlsə zəhəri içəcəyəm”. Elə ki, birdən Cantiqi gördü, zəhəri atdı yerə, Cantiqin boynuna sarıldı. Bunlar padşahın bütün dövlətini qatırlara çatdılar, yola düşüb Dəryayi-Cahangirin arvadı olan şəhərə gəldilər. Orada da Dəryayi-Cahangirin qayınatası bunlara çoxlu dövlət verdi. Dəryayi-Cahangirin arvadın da götürüb yola düşdülər. Günə bir mənzil, təyyi-mənazil gəlib Göydə Ulduz Tanıyanın arvadının yanına çıxdılar. Burada da Göydə Ulduz Tanıyanın qayınatası qızına çoxlu cehiz verdi. Bunları da yığışdırdılar, qatırlar, dəvələr yükləndi, bir karvan, üç qız, üç oğlan, hərəsi bir atda yola düşüb, günə bir mənzil, təyyi-mənazil, dərələrdən sel kimi, təpələrdən yel kimi, badi-sərsər kimi, ayaq üzəngidə, diz qabırğada, az getdilər, üz getdilər, dərə, təpə düz getdilər, axırda gəlib həmin görüşdükləri çeşmənin başına çatdılar. Burada yorğunluqlarını aldılar, qarınların bərkitdilər, sonra dedilər, indi gəlin bölüşək. Bəli nə qədər ki, mal-dövlət vardı, dədə malı kimi üç yerə böldülər. Sonra dedilər:
– İndi də qızları bölək.
Pəri xanım dedi:
Cantiq çobandan soruşdu:
– Çoban qardaş, niyə belə hər şey qaradı?
Çoban dedi:
– Əşi, bizim bu dəli padşahın bir gic, axmaq oğlu vardı. Üç-dörd il bundan qabaq, nə bilim hara baş alıb çıxıb gedib. Nə bilim deyirlər ki, guya bir qızın dalınca gedib. Qız da tilsimdə imiş. Ancaq hələ də ondan bir xəbər yoxdu. İndi nə bilim, a qardaş oğlu, bu it oğlu padşah bizi də, heyvanları da həmişə qara içində saxlayır. Kim nə bilir indi o harada öldü, qaldı.
Cantiq məsələni bildi, dedi:
– Yaxşı, çoban qardaş, indi padşahın oğlu gəlsə, onda padşah neynəyəcək?
Çoban dedi:
– Nə bilim, deyir ki, kim muştuluq gətirsə ki, oğlun gəlir, onu dünya malından qəni eləyəcəyəm.
Cantiq dedi:
– Çoban qardaş, onun oğlu mənəm. Get padşaha xəbər ver, muştuluq al! Mən burada sənin qoyunlarını gözlərəm.
Çoban bunun sözünə inanmadı, gülüb dedi:
– Əşi, məni ələ salma! Allah bilir indi o harada ölüb qalıb. Cantiq Pəri xanımı da göstərdi, dedi:
– Bu da qız, gətirmişəm.
– Padşah sağ olsun, muştuluğumu ver, oğlun gəlir. Padşah elə bildi ki, çoban yalan deyir, əmr elədi çobanı zindana
saldılar. Dedi:
– Gedin baxın, əgər oğlum gəlsə, çobana xələt xələt üstündən, yox, gəlməsə, çobanı qiymə kimi doğradacağam. Bəli, çoban zindana salındı. Bir neçə atlı gedib gördülər ki, Cantiq Pəri xanımı götürüb gəlib. Tez padşaha xəbər verdilər ki, doğrudan da Cantiq gəlib. Tez padşaha xəbər verdilər ki, doğrudan da Cantiq gəlib. Padşah çobanı buraxdı, çoxlu mal-dövlət verdi. Qəsrdən ta Cantiq olan yerə kimi xəlçələr döşəndi, hamı pişvaza çıxdı. Cantiqi evə gətirdilər. Padşah oğlunda belə cürəti gördü, təzədən qırx gün, qırx gecə Cantiqə toy elədi. Tacı da öz başından götürüb Cantiqin başına qoydu. Yedilər, içdilər, mətləblərinə yetişdilər. Göydən üç alma düşdü. Biri mənim, biri nağıl deyənin, biri də özümün. Sən sağ, mən salamat. Sən yüz yaşa, mən iki əlli. Hansı çoxdu, sən götür!"
"Biri varmış, biri yox imiş, bir qoca qarı var imiş. Bu qarının bir balaca oğlu var imiş. Bu uşaq o qədər balaca imiş ki, buna Cırtdan diyərlərmiş. Bir gün Cırtdan gördü ki, qonşuların uşaqları meşəyə oduna gedirlər. Gəlib anasına deyir, ay ana, uşaqlar ilə mən də oduna gedəcəyəm.
Qarı uşaqları çağırıb hər birinə bir parça yağ yaxması verib, Cırtdanı onlara tapşırdı.
Uşaqlar meşəyə gedib odun topladıqdan sora görürlər ki, Cırtdan odun toplamayır, ona deyirlər:
– A Cırtdan, sən niyə odun toplamayırsan?
Cırtdan cavab verir:
– Anam sizə yağ yaxması verdi ki, mənim də odunumu toplayasınız.
Uşaqlar bunun da odununu toplayırlar və sora hər kəs öz odununu yükləyib yola düşmək istəyəndə gördülər ki, Cırtdan oturub baxır.
Buna deyirlər:
Cırtdan cavab verdi:
Uşaqlar əlacsız qalıb bunun da odunun gətirirlər. Bir az yol getdikdən sora görürlər ki, Cırtdan geridə qalıb ağlayır. Buna deyirlər:
– A Cırtdan, niyə ağlayırsan?
Cırtdan cavab verdi:
– Yorulmuşam, anam sizə yağ yaxması verdi ki, mən yorulanda məni də dalınıza götürəsiniz.
Uşaqlar əlacsız qalıb bunu da dallarına götürürlər. Bir xeyli yol getdikdən sora axşam olur, qaranlıq qavışanda yolu azırlar. Meşədən çıxanda baxıb görürlər ki, bir səmtdə it hürür və bir səmtdən işıq gəlir.
Onda Cırtdana deyirlər:
– Ay Cırtdan, it hürən səmtə gedək, yoxsa işıq gələn səmtə?
Cırtdan cavab verdi:
– İt hürən səmtə getsək it bizi yeyər. İşıq gələn səmtə gedək, bəlkə yolu tapaq.
Uşaqlar işıq gələn tərəfə gedib bir devin evinə çıxırlar. Dev bunları görəndə sevinir və öz-özünə deyir:
– Yaxşı oldu, gecə bunları bir-bir yiyərəm.
Bunları gətirib evdə oturtdu və uşaqlara bir az çörək yedirdib yatırdır. Gecədən bir az keçəndən sora dev uşaqların birini yemək istəyir və uşaqların yatıb-yatmadığını bilmək üçün deyir:
– Kim yatmış, kim oyaq?
Bu səsi eşidəndə tez Cırtdan başını qaldırıb deyir:
– Hamı yatmış, Cırtdan oyaq.
– Cırtdan nə üçün oyaq?
– Çünki anası hər gecə ona qayğanaq bişirib yedirib yatırardı.
Dev qalxıb tez qayğanaq bişirib, yedirdib yatırtdı, bir qədər keçəndən sora dev yenə soruşdu:
– Kim yatmış, kim oyaq?
Genə də Cırtdan başını qaldırıb deyir:
– Hamı yatmış, Cırtdan oyaq.
– Cırtdan nə üçün oyaq?
– Çünki hər gecə anası gedib çaydan ona xəlbirdə su gətirərdi. Bu sözü eşitdikdə, dev qalxıb bir xəlbir götürüb çaya su gətirməgə gedir.
– Bu dev bizi yemək istəyir, qalxın qaçaq.
Bu tərəfdən dev xəlbiri nə qədər suya salıb qadırırsa, görür xəlbirdə su qalmadı. Axırda təngə gəlib qayıtmaq istəyirdi, bir də baxıb gördü ki, uşaqlar çayın o tərəfində gedirlər. İstədi sudan keçib uşaqların dallarınca getsin, sudan keçə bilməyir və axırda uşaqları səsləyir:
– Ay uşaqlar, sudan nətər keçdiniz?
Tez Cırtdan cavab verdi:
– Get, bir dənə dəyirman daşı tap boynuna keçir, ondan sora keçərsən.
"Biri vardı, biri yoxdu, Allahdan başqa heç kim yoxdu. Bir gün Cikcik xanım qara tikan çəpərinin üstə qonub çik-çik edə-edə bu tikandan o biri tikana, o tikandan bu tikana atılıb oynuyurdu. Qoca qarı da qapıda təndir odlayırdı. Birdən Cik-cik xanımın ayağına bir tikan batdı. Cik-cik xanım başladı ağlamağa. Qarı nənə dedi:
– Ay Cik-cik xanım, niyə ağlayırsan?
Cik-cik xanım cavab verdi ki:
– Ay qarı nənə, ayağıma tikan batıb, gəl bunu çıxart.
Qarı gəlib sərçənin ayağının tikanın çıxardıb atdı təndirə. Bir az keçəndən sora Cik-cik xanım bir o yana-bir bu yana uçub dedi:
– Qarı nənə, mənim tikanımı ver özümə.
Qarı nənə cavab verdi:
– Hardan alım? Atdım təndirə, yandı.
Cik-cik xanım:
– Mənə nə borc, tikanımı verirsən ver, verməyirsən çörəyini götürüb qaçasıyam.
Qarı qaldı məhətdəl. Cik-cik xanım da o yana uçdu, bu yana uçdu, şığanıb qarının bir çörəgin götürüb qaçdı. Gögnən gedirdi, gördü bir çoban qoyun sağır. Qondu yerə. Başladı yavaş-yavaş çobana doğru gəlməyə. Çobana yaxınlaşıb dedi:
Çoban sevinib çörəgi alıb, doğradı çanağına, üstə də bir az su töküb başladı yeməgə. Cik-cik xanımı da çağırıb dedi:
– Cik-cik bacı, gəl sən də ye.
Cik-cik xanım cavab verdi:
– Mən toxam, yemirəm, sağ ol.
Çoban çörəgi yeyib qurtarandan sora Cik-cik xanım dedi:
– Çoban qardaş, daha bundan artıq dura bilmərəm. Çörəgimi ver, gedirəm.
Çoban cavab verdi:
– Çörəgi hardan alım, yedim, çıxdı getdi.
Cik-cik xanım dedi:
– Mənə nə borcdı, yedin çörəgimi. Versən ver, yoxsa, qoyununun birisin götürüb qaçaciyəm.
– Balam, məndə nə günah var? Sən özün çörəyi verdin ki, ye, mən də yedim. Səndən güc ilə almadım ki...
Cik-cik xanım dedi:
– Buna bax, buna! Sən məndən güc ilə çörək ala bilərdin? Bir dur gör sənin başına nə oyun gətirəciyəm?
Cik-cik xanım bir oyana uçdu, bir bu yana uçdu, çobanın bir yaxşı kök qoyununu caynağına vurub götürdü qaçdı. Çoban qaldı ağlayaağlaya ki, axşam ağam məni dögəcək.
Cik-cik xanım da ayağında qoyun uçurdu, gördü ki, bir dəstə atlı yol ilə gedir. Onlara yaxınlaşıb dedi:
– Ay qardaşlar, hara gedirsiniz?
Onlar da cavab verdilər:
– Cik-cik xanım, gedirik padşaha gəlin gətirək.
Cik-cik xanım şad olub özün yetirdi padşahın qapısına, qoyunu quluqçulara verib dedi:
– Padşahın toyuna gətirdim.
Özü də girib oturdu otaqda.
Qulluqçular qoyunu kəsib bir yaxşı bozbaş bişirdilər, gətirib qonaqlara payladılar. Camahat qazısı ilə Cik-cik xanıma da bir qabda çörək qoydular. Qazı tez-tez yeyib Cik-cik xanımı ac qoydu. Cik-cik xanım da acığa düşüb padşaha dedi:
– Mənim qoyunumu yediniz. Mən də gedib əvəzində bu saat gəlinini götürüb qaçaciyəm.
Cik-cik xanım o qədər gözlədi ki, gəlin daramba-durum ilə darvazadan içəri girən kimi soxulub atın üstündən gəlini alıb qaçdı. Padşah da bir başına dögüb, bir gözünə dögüb, qaldı ağlaya-ağlaya.
– Salammələk, ay aşıq qardaş! Gəl mən gəlinimi verim, sən də sazını ver mənə.
Aşıq gəlini götürüb getdi. Cik-cik xanım da sazı alıb oturdu bir fındıq ağacının kölgəsində başladı yavaş-yavaş sazı dınqıldatmağa.
Cik-cik xanım deyirdi:
Tikan verdim, çörək aldım.
Sazım dınqır, dınqır, dınqır.
Çörək verdim, qoyun aldım,
Sazım dınqır, dınqır, dınqır.
Qoyun verdim, gəlin aldım.
Sazım dınqır, dınqır, dınqır.
Gəlini verdim, saz aldım,
Sazım dınqır, dınqır, dınqır.
"Biri var idi, biri yox idi, Fatı qarı adlı bir arvad var idi. Fatı qarının qohumdan-qardaşdan, oğuldan-qızdan Daşdəmir adlı aman-zaman bir oğlu var idi. Daşdəmir çox ağıllı oğlan idi. Atası Zaman kişi hələ balaca vaxtından onun belə ağıllı olduğunu görüb Mirzə Möhsün adlı bir müəllimin yanına qoymuşdu ki, dərs oxusun. Daşdəmir bir neçə ilin içində əməlli-başlı yazıb-oxumağı öyrənmişdi.
Mirzə Möhsün gündə cürbəcür köhnə kitablar oxuyardı, əhvalatlar danışardı. Daşdəmir Mirzə Möhsünü o qədər sevirdi ki, gecələr də ondan ayrılmaq istəmirdi. Ancaq iş elə gətirdi ki, Daşdəmir Mirzə Möhsündən ayrılmalı oldu.
Daşdəmirin atası Zaman kişi çox bacarıqlı, zəhmətsevən bir bağban idi. Gecə yatmayıb, gündüz dincəlməyib, özünə gözəl bir bağça düzəltmişdi. Bağçada elə gözəl güllər, elə gözəl meyvələr var idi ki, görən heyran qalırdı.
Necə deyərlər, Zaman kişinin bağçasında can dərmanı desəydin var idi. Zaman kişi bu güllərdən, meyvələrdən satıb külfətini dolandırırdı.
Zaman kişinin bu bağçası şəhərin kənarında, bir dəyirmanın yanında idi. Daşdəmir hələ bir yaşında olduğu zaman, bu dəyirmanda qəribə bir iş olmuşdu. Bir gün səhər qonşular yuxudan durub gördülər ki, dəyirmançını da, arvadını da boğublar. Qonşular nə qədər soraqlaşdılar, axtardılarsa heç bir şey tapa bilmədilər. Bu işdən sonra bu dəyirmana heç kəs sahib durmadı. Dəyirman yavaş-yavaş xarabaya çevrildi.
Bu xaraba dəyirman haqqında camaat qəribə əhvalatlar danışmağa başladı. Bəziləri deyirdilər ki, bu dəyirmanda cinlər olur, bəziləri deyirdi quldurlar olur.
Zaman kişi ağıllı, bacarıqlı olduğu kimi, həm də igid idi. Heç bir şeydən qorxmazdı. Dəyirmançı ilə arvadının dəyirmanda boğulmaqları Zaman kişini fikrə salmışdı. Elə həmişə bu barədə fikirləşirdi. O bilirdi ki, cin adlı şey yoxdu.
Gecələrin birində Zaman kişi evdə yatmışdı, birdən dəyirmandan bir qışqırtı eşidildi. Zaman kişi dik qalxıb pəncərəyə yaxınlaşdı, xaraba dəyirmana baxdı. Çox qaranlıq idi. Amma Zaman kişinin iti gözləri bəzi şeylər seçirdi. Dəyirmançının həyətində bir neçə qaraltı elə bil ki, süpürləşirdilər. Onlar boğuşa-boğuşa içəriyə çəkildilər. Sonra bir səs də eşidildi. Amma bu səs qışqırıq deyildi, zarıltı idi. Elə bil, kimi isə boğurdular. Zaman kişi davam gətirə bilmədi. Fatı qarını da oyadıb, heç bir söz demədən dəyirmana cumdu. Səhər dəyirmandan iki adamın ölüsünü tapdılar. İkisi də boğulmuşdu. Bunlardan birini heç kəs tanıya bilmədi. Amma biri Zaman kişi idi.
Fatı qarı nə qədər oyana-buyana qaçdısa, bir şey çıxmadı. Axırda Mirzə Möhsünün yanına gedib padşaha ərizə yazdırdı. Padşah heç ərizəyə cavab da vermədi.
Aylar keçdi, illər dolandı, Daşdəmir on beş, on altı yaşlarına çatdı.
Həm ağıllı, həm də igidliyi ilə ətrafda şöhrət qazandı.
Günlərin bir günündə məhəllə cavanları içərisində mübahisə düşdü ki, kim özünü igid bilir, gedib xaraba dəyirmana mıx vursun.
Daşdəmir yerindən durdu ki:
– Mən gedirəm.
Cavanlar gətirib Daşdəmirə bir mıx verdilər, bir də bir balta.
Daşdəmir o qədər gözlədi ki, qaranlıq düşdü. Mıxı, baltanı, bir də zoğal ağacını götürüb dəyirmana getdi. Daşdəmir qorxmurdu.
Amma xaraba dəyirman haqqında o qədər danışmışdılar ki, içəriyə girəndə onu vahimə basdı. Odur ki, ağacı çiynində hazır tutub fit çala-çala içəriyə girdi. Elə qaranlıqda yavaş-yavaş irəliləyirdi ki, arxadan bir səs eşitdi:
– Kimsən, dayan!
Daşdəmir geri döndü. Baxdı ki, dəyirmanın qapısını bir adam kəsib, amma bu adamın üzü qara bir dəsmalla örtülüdü, ancaq iki gözü görünür. Daşdəmir yavaşca çiynindəki ağacdan möhkəm yapışıb bir addım geri çəkildi.
Üzüörtülü adam dedi:
– Bəs sən bilmirsən ki, bura cinlərin məskənidi? Bəs sən bilmirsən ki, buraya quş gəlsə qanad salmamış, qatır gəlsə dırnaq tökməmiş, adam gəlsə başını verməmiş qurtara bilməz?
Daşdəmir dedi:
– Bəli. Mən çoxlarından eşitmişəm ki, bura cinlərin məskənidi.
İndi sən də deyirsən. Ancaq indi başa düşürəm ki, bunlar hamısı yalan imiş. Çünki sən cin deyilsən, adamsan.
Üzüörtülü adam dedi:
– Əgər sən məni cin bilsəydin, mən səni bəlkə buradan sağ buraxa idim. İndi ki, sən mənim adam olduğumu bilibsən, gərək səni boğam ki, bu sirri heç kəsə deməyəsən.
Bunu deyib üzüörtülü adam Daşdəmirə hücum elədi. Daşdəmir onu yaxına buraxmayıb təpəsinə bir ağac ilişdirdi. Üzüörtülü adam geri çəkilib qılıncını siyirdi. Daşdəmirin üstünə gəldi. Daşdəmir ağacla, üzüörtülü adam qılıncla bir müddət vuruşdular. Axırda üzüörtülü adam vurub ağacı yerə saldı. Daşdəmiri silahsız görüb qılıncı onun başından endirmək istəyəndə, Daşdəmir cəld o biri əlindəki baltanı qabağa verdi. Qılınc baltaya elə güclü dəydi ki, qəbzəsindən qırılıb yerə düşdü. Üzüörtülü adam işi belə görəndə dəyirmanın dibinə tərəf qaçdı. Orada nə isə bir şaqqıltı eşidildi, üzüörtülü adam yox oldu. Daşdəmir nə qədər axtardısa, heç kəsi tapa bilmədi. Bir istədi ki, haray salıb camaatı buraya töksün. Amma fikirləşdi ki, belə işin üstü açılsa, tapmaq çətin olar. Bu gərək sirr olub qala.
Tez əlindəki mıxı yerə çaldı. Ağacını, baltanı, bir də vurub yerə saldığı qılıncı götürüb evlərinə gəldi. Gecəni səhərə qədər Daşdəmir yata bilmədi ki, bu işin axırına necə çatsın? Bu sirri necə açsın? Axırda bu qərara gəldi ki, gedib əhvalatı Mirzə Möhsünə danışsın. O ağıllı adamdı. Məsləhət verib, yol göstərə bilər. Eləcə də elədi. Səhər Mirzə Möhsüngilə getdi. Əhvalatı, necə ki, olmuşdu, danışdı. Mirzə Möhsün diqqətlə qulaq asdı, qılınca baxıb dedi:
– Oğlum, cin-zad deyirlər, bunlar hamısı yalandı. Oradakılar adamdırlar. Dəyirmançını da arvadı ilə onlar boğublar, yetim atanı da onlar öldürüblər. İndi də səni öldürmək istəyirmiş ki, sirr açılmasın.
Ancaq sən yaxşı eləyibsən ki, bu barədə heç kəsə heç bir söz deməyibsən.
Bu cür sirləri ancaq səbirlə, tədbirlə açmaq olar. Qulaq as, gör sənə nə deyirəm. Bizim şəhərin padşahı cavan bir adamdı. Amma onun çox hiyləgər bir vəziri var. Çoxdandı ki, bizim şəhərdə böyük bir quldur dəstəsi əmələ gəlib. Ayda bir dəfə, iki dəfə karvanların qabağını kəsib soyurlar. Padşah nə qədər əlləşirsə bu quldurları tapa bilmir.
Axırda padşah bu qərara gəlib ki, şəhərin dünyagörmüş ağıllı adamlarını çağırıb bu barədə onlarla məsləhətləşsin. İki gün bundan qabaq məni də çağırmışdı. Mən ona dedim ki: – padşah sağ olsun, əgər bu quldur dəstəsi şəhərin böyük adamları ilə əlaqədar olmasaydı, çoxdan tapılmışdı.
Çox güman var ki, bu quldurlar saraydakı adamlarla əlbirdirlər. Mənim bu sözlərim onun çox xoşuna gəldi. İndi baxıram ki, mən elə bu sözü deməkdə haqlıymışam. Bu qılıncı ki, sən vurub qırıbsan, bu şahanə qılıncdı. Bax, burada padşahın nişanı da var. Belə qılıncları padşah ən yaxın adamlarına bağışlayır. İndi tapmaq lazımdı ki, bu qılınc kimindi.
Daşdəmir sevincək dedi:
– Onu tapmağa nə var ki? Aparıb bu qılınc tiyəsini şaha verərik.
Özü tapar ki, kimindi.
Mirzə Möhsün dedi:
– Yox, oğlum! Bu çox qorxulu yoldu. Bəlkə bu qılınc tiyəsi padşahın çox yaxın adamlarından birinindi. Onda padşah öz adamını ələ verməmək üçün bizim başımızı batıra bilər. Belə işləri ancaq səbir və tədbirlə açmaq olar.
Mirzə Möhsün qılıncı evdə gizlətdi, özü də durub padşahın yanına getdi. Daşdəmir də evlərinə qayıtdı.
Daşdəmir gəlib gördü ki, padşahın qoşun böyüyü Abas bəy bunların həyətindədi. Özü də anası Fatı qarı ilə deyişir. Soruşdu:
– Nə var? Nə olub?
Abas bəy dedi:
– O olub ki, gərək bu evdən çıxıb gedəsiniz. Bu ev də, bu bağça da bizimdi.
Daşdəmir dedi:
– Yaxşı, bu ev nə vaxtdan sizin olub?
Abas bəy dedi:
– Bu gecədən.
Daşdəmir dedi:
– Mən başa düşmürəm. Bu ev mənim atamdan qalmadı. Necə olub ki, bu gecədən o, sizin olur.
Abas bəy bunu deyib çıxıb getdi. Daşdəmir gözlədi, elə ki gecə oldu, durub Mirzə Möhsüngilə getdi ki, əhvalatı ona desin. Amma
Mirzə Möhsünü evdə tapa bilmədi. Mirzənin çox ağıllı, çox da gözəl bir qızı var idi. Adı Nardan idi. Nardan qabağa çıxıb dedi ki, Mirzə Möhsün hələ qayıtmayıb. Daşdəmir evə döndü.
.Səhər iki nəfər silahlı gəlib Daşdəmiri məhkəməyə apardılar.
Abas bəy də öz adamları ilə gəldi, məhkəmə başlandı. Abas bəy danışıb dedi:
– Mən bu gecə yuxuda görmüşəm ki, evi bağça ilə bərabər mənim atam bunun atasına vermiş. İndi mən istəyirəm ki, bağı da, evi də geri qaytarsınlar.
Abas bəyin bu sözünə Daşdəmir qəhqəhə çəkib güldü. Öz ürəyində dedi: “Gör bu nə qədər ağılsız adamdı. Özü axmaqdı, elə bilir ki, hakim də axmaqdı, heç yuxuda görməklə də bir adamın evini alıb bir başqasına verərlər?”.
Daşdəmirin gülməyinə hakim hirsləndi ki:
– Niyə gülürsən? Yaxşısı budu ki, get, evini, bağını qaytar özünə.
– Hakim sağ olsun, belə də iş olar? Nə olsun ki, o yuxuda görüb?
Məgər hər adamın yuxuda gördüyü şey elə doğru olar?
Hakim hirslənib dedi:
– Hər adamın yuxuda gördüyü doğru olmaz. Amma Abas bəyin gördüyü doğru olar. O, hörmətli adamdı. Padşahın qoşun böyüyüdü. Belə adam yalandan yuxu görməz ki... İndi ki, görüb, demək doğrudu, sənə üç gün möhlət verirəm. Üç günə qədər evi də, bağı da təhvil verməlisən.
Daşdəmir nə qədər danışdısa heç bir şey çıxmadı. Qayıdıb evlərinə gəldi, bir ərizə yazıb padşaha göndərdi. Sabahısı ərizəsinin cavabı gəldi. Padşah məhkəmənin qərarını təsdiq eləmişdi. Daşdəmirin ərizəsi rədd olunmuşdu.
Daşdəmir birbaş getdi Mirzə Möhsüngilə ki, əhvalatı ona xəbər versin. Amma Mirzə Möhsüngilin qapısını nə qədər döydüsə cavab verən olmadı. Axırda bir qonşu çıxıb dedi ki:
– Mirzə Möhsüngildə heç kəs yoxdu. Mirzə özü üç gündü itib. Qızı da iki gün bundan qabaq köçüb gedib.
Daşdəmirin öz dərdi yadından çıxdı ki, görəsən Mirzənin başına nə gəlmiş olar. Amma nə qədər fikirləşdisə heç bir yerə çıxara bilmədi.
Qayıdıb evə gəldi. Bütün günü fikirlə keçirdi.
Axşam idi, təzəcə qaranlıq düşmüşdü, qapı döyüldü. Daşdəmir qapını açdı, gördü ayağında çarıq, başında qıllı papaq, əlində dəyənək bir çobandı. Soruşdu:
– Nə istəyirsən?
Çoban dedi:
– Qonağam, şəhəri yaxşı tanımıram. Qəbul eləsən bu gecəni sizdə yatıb, səhər çıxıb gedərəm.
Daşdəmir dedi:
– Buyur içəriyə. – Fatı qarı çay qoydu, xörək gətirdi. Yedilər, içdilər, söhbətə başladılar. Qonaq dedi:
– Çobanam. Öz qardaşlarımın qoyununu otarıram. Padşahın qoşun böyüyü Abas bəyə üç-dörd qoyun gətirmişdim. Məni o qədər gecikdirdi ki, qaranlıq düşdü, qayıda bilmədim.
Daşdəmir dedi:
– Bəs Abas bəy səni niyə qonaq saxlamadı?
Qonaq dedi:
– Mən kiməm ki, Abas bəy məni qonaq saxlaya? Hələ az qalmışdı məni döydürsün ki, niyə az gətirmisən. Çox zülmkar, acgöz adamdı. Kimdə nə yaxşı şey görsə, o saat gördüyündən göz payı istəyir.
Daşdəmirin dərdi təzələndi. O da açıb öz ev əhvalatını, məhkəmə əhvalatını qonağa danışdı. Qonaq dedi:
– Niyə padşaha ərizə vermirsən?
Daşdəmir ərizəsini ona göstərib dedi:
Qonaq dedi:
– Yaxşı, mən ki, bu gün gördüm, Abas bəyin gözəl evi var, bağı var. Sənin bu balaca daxman onun nəyinə gərəkdi?
Daşdəmir az qaldı ki, açıb dəyirmanda başına gələn əhvalatı ona danışsın. Birdən Mirzə Möhsünün tapşırığı yadına düşdü ki, bu iş gərək sirr kimi qalsın. Dedi:
– Qonaq qardaş, bu elə bir sirdi ki, vaxtı çatmamış açmaq olmaz.
Elə bu söhbətdə qapı döyüldü. Daşdəmir durub qapını açdı. İçəriyə qara çadraya bürünmüş bir qadın girdi. Fatı qarı tez qabağa çıxıb qadını qarşıladı, o biri otağa aparmaq istədi. Qadın getməyib, elə buradaca oturdu, sonra Daşdəmirdən soruşdu:
– Sənə üç sualım var, üçünü də yaxşı-yaxşı fikirləşib, sonra cavab ver! Birinci de görüm bu qonaq kimdi?
Daşdəmir dedi ki:
– Bu şəhərin adamı deyil. Dağlarda yaşayan bir çobandı. Səhər çıxıb gedəcək.
Qadın dedi:
Daşdəmir dik qalxdı ki: “Mən Mirzə Möhsün üçün başımdan keçməyə hazıram. De görüm sən kimsən? Mirzə Möhsün haradadı?”.
Qadın dedi:
– Üçüncü sualıma cavab ver! De görüm sirr saxlamağı bacarırsanmı?
Daşdəmir hirsləndi. Dedi:
– Bacı, mən Mirzə Möhsündən dərs almışam.
Qadın onun sözünü kəsib dedi:
– İndi ki, Mirzə Möhsündən dərs alıbsan, onda cavab ver!
Bunu deyib qadın çadrasının altından bir boşqab çıxarıb Daşdəmirin qabağına qoydu. Daşdəmir baxıb gördü ki, boşqabda bir nar var, bir top iynə var, bir qayçı var, bir vərəq kağız var, bir tikə ət var, bir də bir bıçaq var.
Qadın dedi:
– Əgər Mirzə Möhsündən öyrəndiklərin yadından çıxmayıbsa bu şeylərdə gərək çətinlik çəkməyəsən.
Qayçını götürüb kağızı kəsik-kəsik elədi, sonra iynələri bircə-bircə nara sancıb boşqaba qoydu. Qadın güldü, dedi:
– Afərin! Ancaq de görüm bununla nə demək istəyirsən?
Daşdəmir dedi:
– Xanım, mən başa düşdüm ki, sən mənə bir gizli sirr demək istəyirsən, ancaq qorxursan. Mən bununla demək istəyirəm ki, əgər mənim bədənimi bu ət parçası kimi parçalasalar, bu kağız kimi tikətikə doğrasalar, bu nar kimi oxla doldursalar, yenə də bu sirri heç kəsə açmaram. Qorxma, danış!
Bunu deyəndə qadın üzünü açdı. Daşdəmir baxdı ki, bu, Mirzə Möhsünün qızı Nardandı. Daşdəmir soruşdu:
– Bu nə haldı? Atan haradadı?
Nardan dedi:
Sonra Nardan oturub başladı danışmağa. Dedi:
– Daşdəmir, o gün ki, atam saraya, padşahın yanına getdi, daha geri qayıtmadı. Bu günə qədər də başına nə gəldiyini bilmirəm. Ancaq elə haman gün bizim bu qonşumuz mənə beş dənə şey gətirdi ki: “Atan bazarda məni gördü, bu şeyləri alıb verdi ki, sənə çatdıram”. Mən şübhələndim ki, atamın başına bir iş gəlib. Odur ki, daha o evdə qalmayıb, gecə ilə köçdüm. Atamın göndərdiyi şeylərdən üçünü başa düşürəm, ikisini başa düşə bilmirəm. Səni buna görə axtarırdım ki, mənə kömək eləyəsən. Daşdəmir dedi:
– Atanın göndərdiyi şeylər nədi?
Nardan dedi:
– Atam bir armud, bir gavalı, bir əl dəyirmanı, bir parça dəmir, bir dənə də daş göndərib. Əl dəyirmanı ovdandı. Daşla dəmir də sənsən.
Amma armudla gavalını başa düşə bilmirəm.
Nardan bunu deyib, çadrasının altından bir armud, bir də bir gavalı çıxarıb Daşdəmirə verdi. Daşdəmir meyvələri görən kimi güldü. Dedi:
– Sən düz tapıbsan. Daş, dəmir, əl dəyirmanı sən dediyin kimidi.
Ancaq mən bu meyvələri də tapdım.
Nardan soruşdu:
– Nədi?
Daşdəmir elə istəyirdi desin, birdən dönüb qonağa baxdı. Dedi:
– Qonağın yuxusu gəlir. Qoy anam ona yer salsın, biz keçək o biri otağa.
Durub o biri otağa keçdilər. Daşdəmir armudu Nardana göstərib dedi:
– Nardan, bu armudun adı Abasbəyi armuddu. Bu gavalıya da bağbanlar vəzi Alı deyirlər. Atan demək istəyir ki, Daşdəmirin xaraba dəyirmanda başına gələn iş padşahın qoşun böyüyü Abas bəylə, bir də vəzirlə əlaqədardı.
– Bəs indi biz nə eləyək? Daşdəmir dedi:
Nardan dedi:
– Necə öyrənək?
Daşdəmir dedi:
– Mən anamı köçürəcəyəm sənin yanına. O, çox igid arvaddı. Özü də yaşlı, dünyagörmüş adamdı. Siz bir yerdə qalarsınız. Mən də çalışıb bir yol ilə atanın yerini taparam. Onunla məsləhətləşməmiş heç bir iş görmək olmaz.
Sonra Daşdəmir öz başına gələnləri, Abas bəyin onu məhkəməyə verdiyini, padşahın da ərizəni rədd elədiyini Nardana danışdı. Sonra anasını da ona qoşub evlərinə göndərdi, qonağın yanına qayıtdı. Baxdı ki, qonaq hələ yatmayıb. Qonaq dedi:
– Amma Daşdəmir qardaş, sizin bu işlərinizdən mən heç bir şey başa düşmədim.
Daşdəmir dedi:
– Elə başa düşməsən yaxşıdı, çoban qardaş.
Qonaq gördü ki, Daşdəmir bu barədə danışmaq istəmir. Söhbəti dəyişdirdi. Dedi:
– Yaxşı, demək sabah yox, o biri gün Abas bəy bu evi səndən alacaq.
Daşdəmir dedi:
– Ala bilsə alar. Sabah yox, o biri gün padşahın yanına gedəcəyəm.
Qonaq dedi:
– Padşahın yanına səni buraxarlarmı?
Daşdəmir dedi:
– Onlara qalsa buraxmazlar. Amma mən də Daşdəmirəm. Elə bir iş düzəldəcəyəm ki, padşah özü məni yanına çağıracaq.
Ordan-burdan bir az da söhbət elədilər, yatdılar. Səhər çoban getdi. Daşdəmir o gününü də başa vurdu. Gecəni keçirdi. Səhər tezdən dan yeri təzəcə ağaranda durdu, bir külüng, bir də bel götürüb düz padşahın sarayının yanına getdi. Sarayın özülünü qazmağa başladı. Səs-küyə saray keşikçiləri tökülüb gəldilər. Daşdəmiri tutub içəriyə apardılar, Nə qədər soruşdular ki, oranı niyə qazırdın?
Daşdəmir dedi:
– Padşahdan başqa heç kimə bir söz deyə bilmərəm.
Axırda onu padşahın yanına apardılar. Daşdəmir içəriyə girib gördü ki, padşah taxtın üstündə oturub, vəzirlə Abas bəy də buradadı.
Amma padşahın üzü bir ipək dəsmalla örtülüdü.
Padşah soruşdu.
– A gədə, de görüm kimsən, nəçisən? Oranı niyə qazırdın?
Daşdəmir dedi:
– Padşah sağ olsun, orada yeddi küp qızıl var. Qazırdım ki, onları çıxaram.
Padşah dedi:
– Nə bilirsən orada qızıl var?
Daşdəmir dedi:
– Padşah sağ olsun, bu gecə yuxuda görmüşəm.
Padşah dedi:
– Ədə, ay axmaq, bəyəm adam yuxuda hər nə görsə o doğru olar?
Daşdəmir dedi:
– Padşah sağ olsun, mən də əvvəl elə bilirdim ki, yuxuda görünən şey doğru olmaz. Ancaq sizin bu qoşun böyüyü Abas bəylə bu vəziriniz mənə öyrətdilər ki, yuxuda görülən şeylər doğru olur.
Padşah dedi:
– Ətraflı danış görüm, nə olub?
Daşdəmir bütün əhvalatı danışıb axırda dedi:
– Padşah sağ olsun, indi sən özün de görək, bu necə olur ki, dövlətlilərin gördükləri yuxular doğru olur, kasıbların gördükləri doğru olmur?
Padşah vəzirlə Abas bəyə əmr elədi ki:
– Bu saat gedib məhkəmənin qərarını heç elərsiniz, bu oğlanın evini özünə qaytararsınız.
Vəzirlə Abas bəy çıxdılar. Padşah qapıçıya dedi:
– Dünən sənə tapşırdığım şeyi gətir!
Qapıçı gedib bir məcmeyi gətirdi. Padşah əmr elədi, qapıçı məcmeyini Daşdəmirin qabağına qoydu. Daşdəmir baxdı ki, məcmeyidə bir nar, bir top iynə, bir qayçı, bir vərəq kağız, bir tikə ət, bir də bıçaq var.
Padşah dedi:
– Əgər Mirzə Möhsündən dərs alıbsansa cavab ver!
Daşdəmir heyrətdən buz kimi dondu. Amma özünü sındırmayıb Nardan üçün elədiklərini burada da elədi. Padşah güldü. Dedi:
– Demək, söz verirsən ki, mənim sirrimi açmayacaqsan.
Daşdəmir dedi:
– Bəli.
Padşah üzünü açdı. Daşdəmir baxdı ki, bu haman gecə onlarda qonaq qalan çobandı. Padşah dedi:
– Sənin ərizəni mən qəsdən rədd eləmişdim ki, sonra yanına gələm, sənin fikrini öyrənəm. Mən öz adamlarımdan şübhələnmişəm.
Deyəsən Mirzə Möhsün haqlı imiş. Bütün bu işləri eləyən deyəsən vəzirlə Abas bəydi. O gecə mən qəsdən paltarımı dəyişib sizə gəlmişdim.
Ancaq bu sirri burada heç kəs bilmir. Bir sən bilirsən, bir də mən. Sən də söz verdin ki, açmayacaqsan. Ancaq mən o gecə gördüm ki, sən bu barədə çox şeylər bilirsən. İndi de görüm, o dəyirman nə idi, o meyvələr nə idi? Mirzə Möhsün haradadı?
Daşdəmiri fikir götürdü. Ola bilərdi ki, padşah doğrudan da öz adamlarından şübhələnib, ancaq tək özü bu işi həll eləyib, bir yana çıxara bilmir. Ancaq bu da ola bilərdi ki, elə padşah özü də onlarla əlbirdi.
Bu yol ilə sirri öyrənmək istəyir.
Dedi:
– Padşah sağ olsun, mən sizin öz yanınızda o qıza söz verdim ki, mənə hər kim nə cəza versə də, mən bu sirri açmayacağam. Odu ki, siz nahaq yerə bunları məndən soruşursunuz. Mən heç bir şey bilmirəm.
Padşah dedi:
Daşdəmir, sən çox şey bilirsən. Gəl inad eləmə! Bildiklərini mənə de!
Daşdəmir dedi:
– Padşah sağ olsun, mən heç bir şey bilmirəm.
– Nə qədər ki bildiklərini mənə deməmisən, mən səni burada saxlayacağam.
Sonra keşikçilərə əmr elədi ki, onu aparıb zindana salsınlar. Ancaq incitməsinlər. Özünü də gündə bir dəfə onun yanına gətirsinlər. Daşdəmiri aparıb zindana saldılar.
Heç kəs özünün zindana düşməyinə razı olmaz. Amma Daşdəmir zindana düşməyindən razı qaldı. Ona görə razı qaldı ki, Mirzə Möhsünü orada tapdı. Onun zindana düşməyindən Mirzə Möhsün də razı qaldı. O qədər gözlədilər ki, gecə düşdü, dustaqlar yatışdı, sonra Mirzə Möhsün dedi:
– Oğlum, məni vəzirlə Abas bəy buraya salıblar. Ayrı əlacları da yox idi. Əgər onlar məni buraya salmasa idilər, mən onların işinin üstünü açacaqdım. Məsələ belə oldu: padşahın fikri bu imiş ki, məni özünə məsləhətçi götürsün. Vəzirlə Abas bəy sözü bir yerə qoyurlar ki, məni padşahın gözündən salsınlar. Mənim də bu işdən xəbərim yox. Haman gün, axırıncı dəfə mən saraya getdim. Çox tez olduğuna görə padşah hələ gəlməmişdi. Vəzir məni öz otağına apardı ki, yaxşı kəlləpaça bişirtdirmişəm, gəl yeyək. Mən də yedim. Qurtarandan sonra vəzir mənə dedi ki, padşahın sarımsaq iyindən xoşu gəlmir. Odu ki, mən də padşahın yanına girəndə dəsmalı ağzıma tutub bir az aralı dayandım. Padşah məni belə görən kimi hirsləndi. Əmr elədi ki, cəllad mənim boynumu vursun. Sən demə, vəzir məni aldadıb, sarımsaq yedirdib, padşaha da deyib ki, guya, mən demişəm ki, padşahın ağzından qoxu gəlir, mən dayana bilmirəm. Mənim dəsmalı ağzıma tutub, uzaqda dayanmağım da padşah üçün bunu lap sübut eləyir. Odu ki, əmr elədi mənim boynumu vursunlar. Elə bu xəbəri eşitcək vəzir də, Abas bəy də sevincək gəldilər. Mən fikir verib gördüm ki, Abas bəyin şahanə qılıncı qınına yaxşı oturmayıb, o saat sənin dəyirmandan gətirdiyin qılınc tiyəsi mənim yadıma düşdü. Dedim hər nə olur-olsun, ölürəmsə də, qoy bu sirri açım, sonra ölüm. Odu ki, padşaha dedim:
Padşah fikrə getdi, bir mənə baxdı, sonra üzünü Abas bəyə tutub əmr etdi ki, “vur onun boynunu!” Abas bəy başladı yalvarmağa ki, “padşah sağ olsun, bunun heç bir günahı yoxdu, qoy bağışlayaq”. Padşah yenə fikrə getdi, yenə də bir mənə baxdı, bir də ona baxıb dedi:
– Uzun danışma, çək şahanə qılıncı, vur onun boynunu.
– Padşah sağ olsun, deyirsən vur vururam, amma onun günahı yoxdu. Əgər günahı varsa, qoy elə bircə dəfədə başı yerə düşsün. Əgər günahı yoxdursa, mənim şahanə qılıncım taxtaya dönsün. Abas bəy qılıncı çəkdi, nə görsən yaxşıdı. Şahanə qılıncın tiyəsi taxtadan, hamı fikrə getdi. Padşah da fikrə getdi. Üzünü mənə tutub dedi:
– Görünür ki, sən günahkar deyilmişsən. Get, sabah gələrsən mənim yanıma.
Odu ki, təzəcə bazara çatmışdım ki, məni tutub gətirib buraya saldılar.
Daşdəmir dedi:
– Biz sənin göndərdiyin şeylərdən işi başa düşmüşdük.
O da öz başına gələnləri Mirzə Möhsünə danışdı. Mirzə Möhsün dedi:
– Çox güman var ki, padşah elə doğrudan da pis adam deyil, ancaq cavan olduğuna görə Abas bəylə vəzir onu əllərində oynadırlar. Ancaq ona da tamam inanmaq olmaz. Hər halda sən sirri ona vermə. Ehtiyatlı ol, görək başımıza nə gəlir.
Bu işin üstündən bir neçə gün keçdi. Hər gün padşah Daşdəmiri yanına çağırıb, sirri yenidən ondan soruşurdu. Daşdəmir də deyirdi ki, mən heç nə bilmirəm. Nə Daşdəmir bildiklərini ona deyirdi, nə də o Daşdəmiri zindandan buraxdırırdı.
Günlərin bir günündə padşah yuxudan oyanıb gördü ki, düşmən olan qonşu bir padşahın qoşunu şəhəri dövrəyə alıb. Öz adamlarını göndərib soruşdu ki, nə istəyirlər. Dedilər ki, “bizim sualımız var, ya gərək suala cavab verəsiz, ya da bizə təslim olasız”.
Padşah car çəkdirdi, şəhərin bütün ağıllı adamlarını yığdı. Sabah açıldı. Düşmən padşahın adamları iki dənə bir boyda, bir biçimdə, bir rəngdə madyan at gətirdilər ki, tapın görək bunlardan hansı anadı,
hansı bala?! Amma atların dişlərinə baxmaq olmaz.
Adamlar nə qədər baxdılar, fikirləşdilərsə heç kəs cəsarət eləyib bir söz deyə bilmədi. Axırda padşah qapıçını çağırıb əmr elədi ki:
– Get zindandan Daşdəmiri gətir.
Daşdəmiri gətirdilər. Padşah əhvalatı ona danışıb dedi:
– Ümidim bircə sənədi. Mirzə Möhsün itibdisə də, sən onun yerindəsən, gərək bu suala cavab verəsən.
– Gözüm üstə, əmr eləyin burada iki axur qayırsınlar, hərəsinə də bir az arpa töksünlər.
Elə ki axurlar hazır oldu, Daşdəmir atların ikisinin də cilovunu başlarından çıxarıb axurlara buraxdı. Arpanı görcək atların biri kişnədi.
O birisi qaçıb onun yanına getdi.
Daşdəmir dedi:
– Padşah sağ olsun, kişnəyən at anadı, onun yanına qaçan da bala.
Hamı Daşdəmirə afərin dedi.
Düşmən tərəf də atlarını götürüb kor-peşman getdi...
Hamı gedəndən sonra padşah Daşdəmirə dedi:
– Çox sağ ol! Sən olmasaydın işimiz şuluq idi. Məndən hər nə istəyirsən istə.
Daşdəmir dedi:
Padşah dedi:
– O barədə danışma. Sirri deməmiş səni buraxası deyiləm. De görüm o qız sənə nə dedi? O meyvələr nə idi?!
Daşdəmir dedi:
– Padşah sağ olsun, mən o barədə heç bir söz deməyəcəyəm.
Padşah dedi:
Bunu deyib əmr elədi, yenə də Daşdəmiri zindana apardılar.
Zindanda Daşdəmir əhvalatı Mirzə Möhsünə danışdı.
Ancaq o padşahın adamları əl çəkməyəcəklər, yenə də gələcəklər.
Yenə də padşah səni çağırsa, onunla bir şərt kəsib sonra suala cavab verərsən. Daşdəmir soruşdu:
– Nə şərt?
Mirzə Möhsün dedi:
– Bu padşah başqa padşahlara bənzəmir. Deyəsən bu doğrudan da yaxşı adama oxşayır, ancaq yenə də inanmaq olmaz. Mən bir məsələdən şübhələnmişəm. Əgər sən bir işi öyrənə bilsən, biz bu padşahı yaxşıca tanıyarıq, ondan sonra da bilərik ki, işi ona açmaq olar, ya olmaz.
Bu işin üstündən iki gün keçdi. Üçüncü gün düşmən padşahın adamları yenə də gəldilər. Bu dəfə çox qəribə bir sual gətirmişdilər.
Amma çox da çətin idi. Torpağın üstündə bir dənə yumru çevrə çəkib soruşdular ki, ya bu suala cavab verin, ya da təslim olun. Nə qədər adam yığılmışdısa, bu sualdan heç kim heç nə başa düşmədi. Padşah yenə də Daşdəmiri çağırtdırdı. Daşdəmir gedəndə Mirzə Möhsün ona dedi:
– Padşah səndən soruşacaq ki, məndən nə istəyirsən, deyərsən ki, səndən bircə xahişim var, o da budu ki, ananı çağırasan, öz yanında ondan bir şey soruşacağam, sonra da bütün sirləri sənə açıb deyəcəyəm.
Padşah anasını çağıracaq. Onda anasından soruşarsan: “Bir ana ki, bilə-bilə öz balasını itirə, belə ananın cəzası nədi?”. O nə eləsə gəlib mənə deyərsən.
Daşdəmiri məclisə apardılar. Padşah çevrəni ona göstərib cavab istədi. Daşdəmir əlinə bir ağac alıb, çevrəni ortadan iki yerə böldü.
Düşmən tərəf işi belə görəndə gətirib çevrənin bir tərəfində bir ox qoydular. Daşdəmir də padşahın qılıncını götürüb ikinci tərəfə qoydu.
Belə olanda düşmən tərəf çevrənin içinə bir ovuc darı tökdü. Daşdəmir tez əmr elədi, bir xoruz tutub gətirdilər. Xoruz bütün darını dənlədi.
Bu danışıqsız sual-cavaba hamı məəttəl qalmışdı.
Padşah soruşdu:
– Daşdəmir, mən heç bir şey başa düşmədim. De görüm onlar nə soruşurdu, sən nə cavab verirdin?
Daşdəmir dedi:
– Padşah sağ olsun, o çevrəni ki, onlar çəkmişdilər, demək istəyirdilər ki, bütün dünya gərək bizim ola. Mən də araya xətt çəkib dedim ki, bizim bu dünyada öz yerimiz var, heç kəsi oraya qoymarıq. Sonra onlar ortaya ox qoydular ki, əgər belə olsa, biz dava eyləyəcəyik. Mən də sənin qılıncını çəkib onların qabağına qoydum ki, biz sizdən qorxmuruq.
Sonra onlar çevrəyə darı tökdülər ki, bizim qoşunumuzun sayıhesabı yoxdu. Mən də bütün darını bir xoruza dənlətdim ki, bizdə də belə oğlanlar var. Ona görə də durub getdilər. Padşah dedi:
– Sağ ol, Daşdəmir, sən olmasaydın biz heç birimiz onlara cavab verə bilməyəcəkdik. De görüm, məndən nə istəyirsən?
Daşdəmir dedi:
– Padşah sağ olsun, mən bilirəm ki, sirri deməmiş sən məni azad eləməyəcəksən. Mən də sirri sənə deməyəcəyəm. Odu ki, bu barədə danışmayaq. İndi mənim səndən bir xahişim var. O da budu ki, ananızı çağırasınız buraya, sizin yanınızda ondan bir söz soruşacağam.
Padşah əmr elədi, otağın bir tərəfinə pərdə çəkdilər. Otaqda bir padşah, bir də Daşdəmir qaldı. Padşahın anası da gəlib pərdənin arxasında əyləşdi. Daşdəmir pərdəyə yaxınlaşıb dedi:
– Xanım, o ana ki, bilə-bilə öz balasının itməyinə səbəb ola, o ananın cəzası nədi?
– De görüm, bu nə söz idi? Sən ona nə dedin?
Daşdəmir dedi:
Padşah əmr elədi, Daşdəmiri yenə də zindana apardılar. Daşdəmir əhvalatı Mirzə Möhsünə danışdı. Mirzə Möhsün dedi:
– İndi hər şey mənə aydındı. Padşahdan çox qorxma. Amma vəzirdən, bir də Abas bəydən özünü gözlə! Daha hər şeyi açıb padşaha demək olar. Xaraba dəyirman əhvalatını da, qılınc məsələsini də, mənim zindanda olmağımı da ona demək olar. O məni yanına çağıranda mən elə bir sirr açacağam ki, hamınız məəttəl qalacaqsınız.
Daşdəmir dedi:
– Yox... Mən Nardana söz vermişəm. Ondan xəbərsiz bu barədə heç kəsə bir söz deməyəcəyəm. Sirri padşaha açmaq üçün gərək mən qabaqca Nardandan icazə alam.
Mirzə Möhsün dedi:
– İndi sən Nardanı haradan tapacaqsan ki, icazə də alasan.
Daşdəmir dedi:
– Orasını bilmirəm. Amma orasını bilirəm ki, mən, kişiyəm, ona da kişi kimi söz vermişəm. Ölümə də getməli olsam, icazə almamış heç kəsə bir kəlmə də olsun demərəm.
Elə bu sözdə padşahın adamları gəldilər ki, padşah Daşdəmiri çağırır.
Daşdəmir durub getdi.
Düşmən padşahın adamları yenə də gəlmişdilər. Amma bu dəfə çox arxayın idilər ki, Daşdəmir heç bir şey edə bilməyəcək. Bir böyük
daş gətirmişdilər ki, ya bundan bizim padşahımıza bir dəst paltar tikin, ya da təslim olun!
Daşdəmir işi belə görüb dedi:
– Daşdan paltar tikmək çətin deyil. Ancaq iynəm qırılıb, sapım da qurtarıb.
Yerdən bir ovuc qum götürüb onlara verdi ki:
– Alın bu qumu iynə-sap eləyin, verin tikim.
Düşmən tərəfin adamları qaldılar məəttəl. Onların böyüyü dedi:
– Qumdan da iynə-sap olar?
Daşdəmir dedi:
– Çox yaxşı olar. Qumdan iynə-sap düzəltməyi bacarmayan adam daşdan paltar geyə bilməz. Mən buradayam. Gedin nə vaxt mən dediyim iynə-sapı gətirdiniz paltarınızı tikərəm.
Düşmən tərəfin adamları durub getdilər. Padşah Daşdəmirə dedi:
– Çox sağ ol! Sən bu dəfə onları elə yola saldın ki, daha bir də gəlməzlər.
Ancaq daha mən də səninlə axırıncı dəfə danışmaq istəyirəm.
Ya bu gün bütün bildiklərini mənə deməlisən, ya da boynunu vurduracağam.
Daşdəmir dedi:
– Padşah sağ olsun, mən sirr sahibindən icazə almamış sənə heç bir söz deyə bilmərəm. Məni azad elə, gedim icazə alım, gəlim deyim.
Padşah dedi:
– Yox, mən səni əlimlə buraxıb, sonra ayağımla axtara bilmərəm.
Ya danış, ya da bu gün səni asdıracağam.
Daşdəmir dedi:
– İstəyirsiniz bir dəfə yox, lap beş dəfə asdırın. Mən icazə almamış sizə heç bir söz deməyəcəyəm.
Padşah əmr elədi, meydanda dar ağacı quruldu. Şəhərdə car çəkdilər ki, Daşdəmir padşahdan sirr gizlətdiyinə görə dar ağacından asılacaq.
– Deyirsən, ya yox?
Daşdəmir dedi:
Padşah cəlladlara əmr verdi ki, assınlar. Elə ipi onun boynuna salanda, haradansa bir atlı atı elə sürüb keçdi ki, heç kəs onun üzünü görə bilmədi. Ancaq onu gördülər ki, dar ağacına çatanda yerə bir nar vurdu.
Nar parçalandı, dənələri ətrafa səpələndi. Daşdəmir cəlladlara dedi:
– Gedin, padşaha deyin ki, mən danışmağa hazıram.
Gedib padşaha xəbər verdilər.
Padşah ondan soruşdu:
– Niyə indiyə kimi demirdin, indi razı oldun?
Daşdəmir nar dənələrini ona göstərib dedi:
– Padşah sağ olsun, sirr sahibi sirrin açılmasına icazə verdi.
Padşah başa düşdü ki, atlı Nardan imiş. Dedi:
– İndi de görüm mənim sizdə gördüyüm o qız kim idi?
Daşdəmir dedi:
– O, Mirzə Möhsünün qızı idi.
– Çox gözəl. Mən də belə bilirdim, indi de görüm Mirzə Möhsün o armud və gavalı ilə nə demək istəyirdi?
Daşdəmir dedi:
– O demək istəyirdi ki, xaraba dəyirmanda mənim başıma gələn əhvalat Abas bəylə, bir də vəzirlə bağlıdı.
Padşah soruşdu:
– Xaraba dəyirmanda sənin başına nə iş gəlibdi?
Daşdəmir əhvalatı danışdı.
Padşah soruşdu:
– Hanı o qılınc?
Daşdəmir dedi:
– Mirzə Möhsün gizlədib.
Soruşdu:
– Mirzə Möhsün haradadı?
Daşdəmir dedi:
– Zindandadı.
Padşah soruşdu:
– Onu kim zindana salıb?
Daşdəmir dedi:
– Vəzirlə Abas bəy.
Padşah adam göndərdi. Mirzə Möhsünü gətirsinlər. Daşdəmirdən soruşdu:
– Sən mənim anama nə dedin?
Daşdəmir dedi:
– Onu da mənə Mirzə Möhsün demişdi. Mən o barədə heç nə bilmirəm.
Bu sözdə Mirzə Möhsünü gətirdilər. Padşah soruşdu:
– Mirzə, hər şeydən qabaq mənə de görüm o qılınc haradadı?
Mirzə Möhsün dedi:
– Qızımdadı. Daşdəmiri göndərin qızı da, qılıncı da gətirsin.
Padşah Daşdəmiri göndərdi, sonra soruşdu ki:
De görüm bu nə məsələdi?
Mirzə Möhsün dedi:
– Qoy hamı gəlsin, sonra deyərəm. Sən hələ nə qədər ki, işdən xəbərdar olmayıbsan vəzirlə Abas bəyi tutub zindana sal! Dəyirmançı ilə arvadını da, Daşdəmirin atasını da öldürən onlardı. Şəhərdəki quldur dəstəsinin başçısı da onlardı.
O saat taxta qılınc əhvalatı onun yadına düşdü. Mirzə Möhsün sarımsaq əhvalatını da padşaha danışdı. Sonra padşaha dedi:
– İndi qulaq as, axırıncı sirri sənə deyəcəyəm. Bunu məndən başqa heç kəs bilmir. Padşah sağ olsun, səndən qabaqkı padşah nə qədər evlənirdisə oğlu olmurdu. Həmişə qızı olurdu. Özü də o qədər zalım idi ki. İş elə gətirdi ki, bunun da qızı oldu. O gecə haman o dəyirmançının da bir oğlu olur. Sənin haman bu vəzirinlə Abas bəy əlbir, dilbir olub dəyirmançı ilə arvadını boğub öldürürlər, uşağı gətirib padşahın qızı ilə dəyişirlər. Qızı da aparıb çölə atırlar. İndi padşah sağ olsun, sən əslində haman o dəyirmançının oğlusan ki, atanı da, ananı da haman o vəzirlə Abas bəy öldürüblər.
Padşah hirslənib yerindən qalxdı:
– Bu dediklərin üçün sənin əlində sübutun varmı? Mirzə Möhsün dedi:
– Var, padşah sağ olsun! Birinci sübutum budu ki, mən sənin atanı tanıyırdım. Sən ona o qədər oxşayırsan ki, elə bil bir almanı yarı bölüblər.
Elə əslində də mən səni görəndən sonra fikirləşmişəm ki, bu belə olub. İkinci sübutum budu ki, sən xasiyyətcə köhnə padşaha oxşamırsan.
O zülmkar və ağılsız bir adam idi. Camaatın dərdinə heç qalmazdı. Amma sən ona oxşamamısan.
– Dediklərin bir az ağlabatandı. Ola bilər. Ancaq mən başa düşmürəm ki, vəzirlə Abas bəy niyə gərək padşahın qızı ilə məni dəyişdirə idilər. Bunun onlara nə mənfəəti var idi?
Mirzə Möhsün dedi:
– Bunun onlara mənfəəti bu idi ki, padşah qocalmışdı. Onlar qorxurdular ki, padşah ölə, padşahlıq ayrı adama çata, ona görə də səni tapıb gətirdilər, bir neçə ildən sonra da padşahı zəhərləyib öldürdülər.
Səni padşah elədilər. İşi öz əllərinə aldılar. Sonra da bununla doymayıb, quldur dəstəsi düzəltdilər. Əgər biz bu işi belə ehtiyatla başa çatdırmasaydıq, sən özün də ağıllı hərəkət eləməsəydin, onlar bizim hamımızı yox eləyəcəkdilər.
Padşah yenə də fikrə getdi. Dedi:
– Mən sənin bütün dediklərinə inanmaq istəyirəm. Amma inana bilmirəm. Elə bir sübut göstər ki, mən inanım.
Mirzə Möhsün dedi:
Padşah adam göndərib anasını çağırtdırdı. Ondan əhvalatı soruşdu.
– Xanım, qorxma! Sənə heç kəs güldən ağır bir söz deməyəcək.
Özü də mən söz verirəm ki, bu saat sənin qızını buraya gətirim.
Arvad açıb əhvalatı danışdı. Baxdılar ki, Mirzə Möhsün doğru deyirmiş.
İş belə olanda padşah dedi:
– İndi sən gərək padşahın qızını da tapasan. Demək, əsl padşahlıq
– Yox, padşah sağ olsun, o qız elə tərbiyə olunub ki, padşahlıq qəbul eləməz. O, hər şeydən çox kitabı, elmi sevir. Ancaq gərək bizə söz verəsən ki, camaatı yaxşı dolandıracaqsan. Elin dərdinə qalacaqsan.
Xainləri də cəzasına çatdıracaqsan.
Padşah dedi:
– Yaxşı, bəs haradadı o qız?
– Vəzirlə Abas bəy o qızı aparıb meşəyə tullamışdılar ki, qurd-quş yesin. Mən o qızı tapıb, öz qızım kimi böyüdüb saxlamışam. O heç özü də bu əhvalatı bilmir. Budu o qız.
Bunu deyib Mirzə Möhsün Nardan qızın üzündəki örtüyü açdı.
Baxdılar ki, Nardan qız elə bil padşahın arvadının özüdü. Ana ilə bala görüşdülər. Padşah dedi:
Nardan dedi:
– Yox, mən onu sənə verirəm. Sən hələ cavansan. Ancaq görünür ki, ədalətli padşah olacaqsan. Bir də ki, sən də mənim anamın südü ilə böyümüsən. Demək ki, biz süd bacı-qardaşıyıq. Padşahlıq sənə çatır.
Padşah dedi:
– Bacı, onda de görüm mənə məsləhətin nədi?
Nardan dedi:
– Məsləhətim odu ki, camaatla yaxşı rəftar elə, xainlərin cəzasını ver! Mənim əsl atam, mənə tərbiyə verən Mirzə Möhsündü. Onu özünə vəzir elə. Məni də Daşdəmirdən ayırma!
Padşah Mirzə Möhsünü özünə vəzir elədi. Köhnə vəzirlə Abas bəyi dar ağacından asdırdı. Sonra da Daşdəmirlə Nardan qıza toy elədi."
"Badi-badi giriftar, hamam-hamam içində, xəlbir saman içində, dəvə dəlləklik eylər, köhnə hamam içində. Qarışqa şıllaq atdı, dəvənin qıçı sındı. Hamamçının tası yox, baltaçının baltası yox. Orda bir tazı gördüm, onun da xaltası yox. Günlərin bir günündə, Məmmədnəsir tinində, göy imamın belində, biri varıdı, biri yoxudu, Allahdan başqa heç kim yoxudu. Mən çox şilaşı yemişəm, heç belə yalan deməmişəm.
"Biri vardı, biri yoxdu. Bir dana, bir keçi, bir qoyun yoldaş olub yolnan gedirdilər. Gəldilər çıxdılar bir arxın qırağına, gördülər bırda bir əyri söyüd ağacı var. Keçi dırmaşdı söydün lap başında durdu. Qoyun da gücün-gücün çıxıb bir qanatda durdu. Dana da bir qanadın üsdə özün sərdi.
– Dana qardaş, bərk tut canavarı gəldim.
Canavar qorxudan bəyaqdı, götürüldü.
Canavar qaçannan sora keçi də, qoyun da düşdü ağacdan yerə. Üçü də yavaş-yavaş gəldilər çıxdılar bir dəyirmana. Bı keçinin də bir çomağı, bir də, bir çürçənəsi vardı. Çomağı söykədi qapının dalına.
Çürçəni də qoydu altına. Yığıldılar bırda oturdular, birəz oturdular, söhbət eləyirdilər, bir də gördülər qapı açıldı, budu bir asdan girdi içəri. Dalıncan da bir canavar girdi. Bir xeylax ara verdi, bir də gördülər genə qapı açıldı bir tülkü girdi. Birəz oturdular, qoyun, keçi, dananı görən kimi aslan dedi:
Canavar dedi:
– Dana səhər ertəmizin, qoyun günortamızın, keçi də axşamızın.
Dedi:
– Tülkü baba, canavar qardaş bölə bilmədi. Sən böl.
Tülkü baba dedi:
– Elə bunu Allah bölür dayna, ta mən nəyə böləciyəm. Qoyun səhər ertənə, keçi günortana. Qoyun da axşamına.
Aslan dedi:
– Ay sağ ol. Bunu hardan öyrənmisən?
Tülkü baba dedi:
– Odey, o gözü çıxmış qardaşımnan!
Aslan dedi:
– Tülkü baba, bir çıx çölə bax gör, adam yoxdu ki, mən dananı yeyim.
Bular birəz oturdular, durdular. Keçi ağacın da götürdü, çürçənəsin də. Üçü də yola düşdülər. Getdilər çıxdılar bir dağın döşünə. Bırda bir çoban bir sürü qoyun otarırdı. Bir də gördü bir keçidi, bir qoyun, bir dana budu gəlir. Çoban sevinə-sevinə buları yığıb apardı. Qatdı sürüsünə, dedi:
– Allah bunu ta yetirip.
O yedi yerə keçdi. Siz də yeyin, dövrə keçin.
Göydən üç alma düşdü, biri mənim, biri özümün, biri də nağıl deyənin."
"Biri var imiş, biri yox imiş, bir dərzi var imiş bunun da bir şagirdi varmış. Bu dərzi padşaha paltar tikirmiş ki, sabaha kimi hazır etsin. Odur ki, gecə şagirdi ilə işləməgə məşğul imiş. Dərzinin şagirdini gecənin bir vaxtı yuxu tutur; dərzi bunu gördükdə tez onu oyadır ki, qalx sabaha kimi paltar hazır olmasa padşah atamıza od vurar. Şagird uyqudan oyanıb ustadına deyir ki, qəribə yuxu görürdüm heyif oyatdın. Dərzi nə qədər bundan gördügü yuxunu söyləməyi xahiş edirsə oğlan cavab verir:
– Yuxum zahir olmasa söyləmərəm.
Qəzadan o gecə padşah şəhəri dolanırmış. Dolana-dolana dərzinin dükanının qabağına yetişəndə dükandan işıq gəldiyini görüb, darvazanın arasından baxanda görür ki, dərzi şagirdi ilə işə məşğuldur. Bir az qulaq asıb bunlar danışdığı sözlərin hamısını eşidir. Qərəz gecə paltarı tikib hazır edirlər və ertəsi gün şagirdin əlinə verib padşahın hüzuruna göndərir. Padşah şagirddən nə qədər soruşursa şagird ərz edir ki, yuxum zahir olmasa, söyləmərəm. Axırda padşahın açığı tutub bunu zindana salır. Padşah gündə bir dəfə şagirdi hizuruna istəyib gördüyü yuxunu buna söyləməyi əmr edirsə, şagird cavab verir ki, and olsun sənin tacına yuxum zahir olmamış söyləmərəm. Gənə padşahın acığı tutub onu zindana saldırdı.

Bir neçə müddətdən sora şagirdi zindanın dalını dəlir, zindanın dal səmti padşahın qızının həyətinə imiş. Oğlan gəldiyi yerdən çıxıb gedib padşahın qızının otağına girir. Baxıb görür ki, qız təxtin üstə yatmış, bir kəniz qızın ayağı üstündə, biri də başı üstündə oturmuşlar və bunlar da yatmışlar. Otağa göz gəzdirir ki, bir məstə də bir qab ləzzətli plov qoymuşlar. Oğlan əyləşir, doyunca plovdan yeyib genə də gəldiyi yol ilə zindana qayıdır. Padşahın qızı yuxudan qalxıb plovu yeyilmiş görəndə elə güman edir ki, onu kənizlər yemiş. Odur ki, onlara acıqlanır. Kənizlər isə and içib xəbərləri olmadığını qıza söyləyib onu inandırırlar. İki üç gecə bu hal davam edir. Axırda padşah işi həqiqət etmək üçün gecələr keşik çəkməyi qərara alır.
– Yarın atam səni hizuruna istəyəcəkdir və səndən dairənin nəyə işarə olduğunu soracaqdır. Onda ona söylə ki, qızını mana ver, söyləyim.
Atam razı olacaqdır. Onda söylərsən ki, dairə ona işarədir ki, dünyanın cümləsi mənimdir. Ondan sora gedib dairəni iki bölərsən yəni yarısı sənin yarısı mənimdir. Sən də padşahsan, mən də. Onda onlar götürüb bir soğan qoyacaqlar, yəni aramıza acılıq düşər, onda sən də bir qılınc qoyarsan yəni dava edərsən. Onda o götürüb bir ovuc darı tökərsə, yəni mənim darı sayında qoşunum var. Onda sən də bir xoruz qoyarsan yəni bizim qoşunumuz sizin qoşununuzu xoruz kimi dənlər.
Qız bunları deyib oğlanı mürəxxəs edir.
Ertəsi gün padşah oğlanı hizuruna istəyib yuxunu söyləməyi tələb edir. Oğlan isə inadında davam edir. Sora padşah dairənin nəyə işarə olduğunu sorur. Oğlan cavab verir ki, qızını mana ver, söyləyim. Padşah söz verir. Odur ki, oğlan dairənin nəyə işarə olduğunu söyləyib, gedib dairəni iki bölür. Onlar götürüb bir soğan qoyurlar; bu da bir qılınc qoyur. Onlar bir ovuc darı tökürlər. Bu da bir xoruz qoyur. Qərəz, söz ilə onları məğlub edir.
Bir müddətdən sora həmən padşah bu padşaha üç erkək at göndərir ki, tapın görək bu atların hansı böyükdür və hansı daha kiçiydir. Padşah genə də qızının yanına gəlib ondan tədbir istəyir. Qız genə də əvvəlki cavabı verir. Padşah gedəndən sora qız oğlanı yanına çağırıb əhvalatı ona söyləyir ki, padşaha söylərsən ki, qızını mana ver, deyim. Razı olarsa, onda atı bu tövləyə salıb, yanlarına bir madyan buraxarsan və sora madyanın cilovundan tutub tövlədən çıxararsan, onda erkək atlar da onun dalıncan gələcəklər. Tövlədən qabaqcan çıxan böyük atdır; sora çıxan ortancıldır; axırda çıxan ən kiçik atdır. Ertəsi gün padşah oğlanı istəyib əvvəlcə yuxusun söyləməyi tələb edir. Gənə də oğlan inadına davam edir. Sora padşah atların yaşlarını təyin etməyi ondan tələb edir. Oğlan isə, qızını mana ver, söyləyim, – diyəndə padşah razı olur. Oğlan qızın söylədiyi kimi edib, qonşu padşahın elçisinə qalib gəlir.
Ertəsi gün padşah oğlanı genə də hizurinə istəyir və oğlandan yuxusunu söyləməyi tələb edir. Oğlan genə də əvvəlki cavabı verir. Sora padşah ağacı uc tərəfi ilə dib tərəfini təyin etməyi xahiş edir. Cavab verir:
– Qabaqca qızın kəbinini kəsdir, sora təyin edim.
Padşah əlacsız qızın kəbinini kəsdirib oğlana verir. Sora oğlan qızın dediyi kimi ağacı suya atmaq ilə uc tərəfi ilə dib tərəfini təyin edib genə də elçiyə qalib gəlir.
Bir neçə aydan sora qonşu padşah şaha kağız yazıb təvəqqe edir ki, kürəkənini ona qonaq göndərsin. Oğlan əhvalatı qıza söyləyir. Qız götürüb həmən padşahın qızına bir kağız yazır ki, qoyma, atandan bu oğlana bir zərər yetişsin.
Oğlan kağızı alıb gedir, kağızı qabaqca padşahın qızına verir. Bu padşah bir bəhanə ilə oğlanı öldürmək istəyirmiş, odur ki, təklif edir ki, qırx günə kimi bu qayadan mana bir don tikəsən, yoxsa boynunu vırdıracağam.
Oğlan gəlib əhvalatı padşahın qızına söyləyir. Qız cavab verir ki, qorxma, vədə günündə səndən sorsa ki, niyə tikməmişsən? Cavab ver ki, sap vermədin onda padşah nökərlərə acıqlanacaq ki, niyə buna sap vermədiniz? Sən söylə ki, o sap ilə tikmək olmaz, gərək qumdan sap eşilsin. Onda deyəcək qumdan sap eşilərmi, cavab ver ki, bəs qayadan don tikilərmi? Padşahın sözü kəsilər.
Oğlan qız dediyi kimi edib padşahı sakit edir.
– Gecə yuxuda dördim ki, bir ulduz sağ dizimdə, biri sol dizimdə, biri sağımda, biri solumda oturtmuşam. Bu halda gördüm göydən ay gəlib başımnan basdı, – deyib yuxusun söylədi.
Bundan sora şad və rahat yaşayıb, yeyib içib kefdə-damaqda olurlar."
"Bir kişi vardı. Bunun da bir arvadı vardı, adına Xanpəri deyərdilər. Bu kişi yarımmolla bir adamdı. Buna da molla deyərdilər. Bir gün Xəmpərinin getmişdi hamama. İrəmdərin arvadı bunu döyüp qavmışdı, qoymamışdı yuyuna. Gəldi axşam dedi:
– Əşi, irəmdərriyi öygəndin öygəndin, örgənmədin, səndə oturmayacağam.
Kişi dedi:
– Ay arvad, Allaha bax, tarıya bax. Mən bunnan belə irəmdərrik örgənə billəmmi?
Arvad dedi:
– Xeyr, nə deyirəm, o olacax.
Kişi nə qədər yalvardı, olmadı. Arvad dedi:
Geyindi, çıxdı bazara. Hər kəs soruşurdu, deyirdi ki, irəmdərəm. Bu dəmdə paçcahın xəznəsin yardılar. Bu xəznəni yaran da qırx lotuydu.
Gəldilər bu kişini apardılar paçcahın yanına.
Paçcah dedi:
– Sən irəmdərsən?
Kişi dedi:
– Bəli!
Paçcah dedi:
– Bizim xəznəni yarıplar. İrəm at, görək kim yarıp?
Kişi gəldi dedi:
– Arvad, Allah sənin üzünü qara eləsin.
Çıxıb bazara qırx qarpız aldı, gətirdi yığdı yükün altına. Paçcahdan qırx gün möhlət almışdı. Paçcah demişdi ki, qırx günə tapdın-tapdın.
Tapmadın, boynunu vırdıracağam.
Axşam olanda bu lotular da bilmişdi ki, buna paçcah tapşırıp ki, xəznəni yaranı tapsın. Dedilər:
– Biriniz gedin çıxın bacadan, baxın görün nə deyir? Heç bir şey bilir, yoxsa yox.
Bu lotuların biri gəldi bacaya çıxdı. Yavaş-yavaş qulaq asırdı. Bu kişi qarpızın birin gətirdi başdadı kəsməyə. Elə pıcağı qarpıza vıranda dedi:
– Arvad, qırxların biri gəldi ha!
Bu lotu o saat düşdü getdi. Bunnan soruşdular ki, nə oldu?
Dedi:
– Vallah, elə mən bacaya çıxan kimi, dedi ki, qırxların biri gəldi ha, arvad.
Səhər açıldı, lotular dedi:
– Bu gecə ikiniz gedin.
Dedilər:
– Yaxşı.
Genə axşam qarannıxladı. Lotunun ikisi durdu, yola düşdü. Gəldilər bacaya çıxanda kişi durdu qarpızın birin də gətirdi, kəsdi. Dedi:
– Arvad, qırxların ikisi gəldi ha...
Bu lotular qayıtdılar getdilər. Bulardan soruşdular, noldu?
Dedilər:
– Vallah, elə bacaya çıxan kimi, dedi ki, arvad, qırxların ikisi gəldi ha...
Bular dedilər indi də üçünüz gedin.
Sabah axşam buların üçü getdilər, çıxdılar bacaya. Kişi durdu qarpızın birin də gətirdi. Dedi:
– Arvad, qırxların üçü gəldi ha...
– Sən öləsən, elə biz gedip bacıya çıxan kimi dedi ki, arvad, qırxların üçü gəldi ha...
Lotubaşı dedi:
– Dördünüz gedin.
Bu axşam lotuların gördü gəldi. O saat kişi gətirdi bir qarpızı da kəsdi, dedi:
Lotular yavaş-yavaş gəldilər, lotubaşıya dedilər:
– Siz öləsiniz, elə biz çıxan kimi bacaya dedi ki, qırxların dördü gəldi.
– Arvad, budu, beşi gəldi.
Bular sivişip qaçdılar, gəldilər, dedilər ki, elə biz gedip çatan kimi dedi: budu beşi gəldi qırxların.
Belə-belə otuz doqquzu gəldi hər gecə bu lotuların biri gəlirdi, bu da bir qarpız kəsirdi, deyirdi:
– Arvad budu qırxların filanı gəldi.
Bu lotular gəldilər bunu lotubaşıya xəbər verdilər. Dedi:
– Yaxşı, bu gecə hamımız gedərik, görək bilir, yoxsa bilmir.
Qırxıncı günüydü. Axşam lotuların qırxı da cəmləşib getdilər. Elə bacaya çıxmışdılar ki, o saat kişi durdu qarpızın qırxıcısını gətirdi dedi:
– Arvad, ha qırxı da cəm oldu.
Lotubaşı dedi:
– Gəlin hamımız birdən dolaq içəri, bunun əl-ayağına döşənək.
Deyək ki, amanın bir günüdü, bizim adımızı paçcaha vermə ki, paçcah bizim boynumuzu vırdırar.
Paçcaha deyərsən, gedip çıxardar.
Kişi dedi:
– Mən elə o günü bilirdim sizdədi. Özüm demədim, yazığım gəldi sizə.
Səhər paçcah, qırx tamamında, bu kişini çağırtdı. Kişi dedi:
– Paçcah sağ olsun, odu xəznə filan yerdə, filan əvin uçuğunda.
Gedin çıxardın, gətirin.
Paçcah adam göndərdi, xəzinəni gətirdilər. Hesab elədilər, gördülər düzdü. Dedilər:
– Ədə, belə bilici irəmdər olmaz!
Paçcahın qızının bir qiymətdi üzüyü vardı, qaşı dedikcən qiymətdi qaşıdı. Laxlayırdı, gətirdilər bunu verdilər zərgara ki, bərkidip versin.
Elə bu üzüyü çəkicinən vırdı ki, qaşı çıxartsın. Qaş sıçradı düşdü yerə. Əlin olsun, üzün olsun, daş tapılmadı. Nə qədər əvi axtardılar tapmadılar.
Zərgər durdu gəldi bu kişinin yanına ki:
– Saa bir bu qədər pul verrəm, o qaşa bax, görək, hardadı?
Kişi dedi:
– Gedərsən bir qazan şorba bişirtdirərsən. Arxan qatda yatarsan qaşığınan götürüp, arxası qatda tökərsən ağzına yeyərsən.
Zərgər gəldi, dedi:
– Arvad, bir qazan süddü aş bişir, çək bir qaba soyusun.
Arvad bişirdi, soyutdu, gətirdi. Mitəkgəni qoydu başının altına. Arxası qatda uzandı; süddü aşı qaşığınan aparıp töydü boğazına. Gözü elə dirəklərdeydi. Bir də gördü daş budu dirəkdədi, yapışıb dirəyə qalıp orda. Tez durdu dirəkdən daşı aldı. Sevinə-sevinə dedi:
– Ta belə irəmdar olmaz!
Paçcaha xəbər getdi. Paçcah bu kişini aparıp buna xələt, baxşeş verdi.
Bunu yanında saxladı. Bir gün genə paçcahın xəzinə qatırınnan bir necəsi qırıldı. Yayındılar. Ta tapılmadılar. Gəldilər bu kişinin yanına dedilər:
Kişi nə bilirdi ki, nə deyə, yalannan dedi:
– Bu dağın dalınnan belə gedin tapacaqsınız.
Getdilər dağın dalına hərrəndilər, gördülər dağın dalında qatırlar otduyur. Götürdülər gəldilər. Paçcah dedi:
– Belə də bilikli irəmdər olarmı?
Əmr elədi ki:
Gecə yedilər, içdilər söhbət elədilər. Vaxt oldu yatsınnar. Bunnar yatdılar. Səhər açıldı durdular. Nökərlər atdarı yəhərrədilər, tumarradılar.
– İrəmdər irəm at görək, tora nə düşür?
İrəmdər dedi:
– Bir cüt sağsağan balası düşür.
Paçcah dedi:
– Ədə, dəryada da sağsağan balası olarmı? Dəli olmamısan ha!
İrəmdər dedi:
– Paçcah sağ olsun, irəm indi heylə gösdərir.
Axı bu heç bir şey bilmirdi, yalannan deyirdi, elə ağına gəldi, dedi.
Paçcah gəldi torçuya əmr elədi ki:
– Toru çək, çölə.
Torçu toru çəkdi. Baxdılar, gördülər, doğrudan da tora bir cüt sağsağan düşüp. Paçcah dedi:
Getdilər buna xələtdən, baratdan verdilər. Bır az seyr elədilər, qayıtdılar əvə. Bu da gəldi öz əvinə. Gəldi elə atdan düşürdü. qara çuxa gəldi bunun qabağına. Dedi:
– Ədə köpəyoğlu, mənim qarnımın dərisi ağaşdarda qaldı. Sağsağan balası axdarmaxdan. Ta bir tısbağadan, qurbağadan tapmırdın deyəsən.
Bir də belə qələtləri eləmə.
Kişi axşam dedi:
– Mən ta bu Xəmpərini öldürməsəm olmaz. Gərək öldürəm.
Axşam dedi:
– Xanpəri, filan yerdə bir quyu var. Doludu xəzneynən, gərək gedək, onu təmiz daşıyax gətirək.
Arvad dedi:
– Nolar, gedərik.
Durdular bir kəndir də götürdülər, düşdülər ikisi də yola. Bu kişi bir xarabalıq yerdə quyu görmüşdü. Getdilər bu quyunun başına dedi:
– Gətir, bu kəndiri bağlıyım sənin belinə sallıyım. Yığ. Mən də çölə çəkim.
Kişi Xəmpərinin belinə kəndir bağladı, salladı. Quyunun dibinə yaxınnaşanda kəndiri qırdı. Xanpəri guppultu ilə düşdü quyunun dibinə. Bu da gəldi əvə. Bir, iki, üç, dörd gün qaldı.
Bir gün də dedi, gedim, görüm, Xanpəri nətər oldu? Gəldi quyunun başına başın sallayıb quyuya dedi:
– Xanpəri, Xanpəri!
Quyudan səs gəldi:
– Can, başına dönüm! Çək məni!
Sicimi salladı çəkdi. Baxdı gördü bu bir yekə ilandı. İlan dedi:
Bu ilanı tulladı. İlan dil oldu dedi:
– Mən gedib Çin paçcahının qızının boğazına dolaşaçıyam. Nə qədər eləsələr asılmayacağam. Amma sən gələndə açılacağam.
İlan bir dua da örgətdi, dedi:
– Ha vaxtı sən gəldin, onda bu duanı oxu, üfür, onda mən asılaçıyam.
Çin paçcahı deyəcək ki, “hər kim bu ilanı bu qızın boğazınnan irəd eləsə, onda qızı verəcəyəm ona”. Sən də məni açanda qızı verəcəy saa. Bu ilan çıxdı getdi, həmən qızın boğazına dolaşdı. Hər yerə paçcah adam saldı, həkim, baş bilən adamlar harda var gətirdilər. Bunu açan olmadı. Dedilər:
– Filan yerdə paçcahın bir münəccimi var. Gedin onu gətirin, bəlkə o buna əlac eliyə.
– Hər kəs o ilanı onun boğazınnan açdı, qızı ona verəciyəm.
Gəldi gördü ilan qızın boğazına sarılıp. Qız da qorxusunnan zarzarı saralıp, heyva kimidi. İlana baxdı. Dedi:
– Mən bını bu saat açım.
Başdadı ilan örgədən duanı oxuyub üfürməyə. İlan o saat açılıp düşdü yerə.
Dedi:
– Gedirəm filan yerdə bir sövdəgər var. Onun qızının boğazına sarıla çağam. Bax gəlmə, gəlsən səni çalasıyam.
Bırdən getdi həmən sövdərin qızının boğazına dolaşdı. Şəhər əhli yığışdı nə ilanın qorxusunnan ilana səmt gedə bildilər, nə də ilanı aşa bildilər. Hər tərəfə səs saldılar, əlac eliyə bilmədilər. Bir adam gəldi bir gün dedi:
– Bu ilan Çin şəhərinin paçcahının qızının da boynuna dolaşmışdı, bir irəmdər gəldi açdı.
Sövdəgər at da, pul da göndərdi ki, o irəmdəri gətirin. Paçcaha dedilər ki, sənin qızıyın boğazına dolanan ilanı kim açıp onu verin aparax. Filan sövdərin qızının da boğazına ilan dolaşıp. Paçcah bu irəmdərə nə qədər elədi, irəmdər ded ki, xeyr, mən getmirəm. Bir təhərinən paçcah bunu yola saldı. Gəldi çatıb Yəmən vilayətinə, bu sövdəgər də Yəmən şəhərində olurdu. Gördü ilan qızın boğazına dolaşıb.
İlan bunu görəndə dedi:
– Əşi, genə gəldin? Mən saa deməmişdim ki, gəlmə!
– Öz xoşuma gəlməmişəm ha... Xanpəri göndərip.
İlan dedi:
"Bir var idi, bir yox idi. Bir qoca kişi var idi. Bu qocanın üç qızı var idi. Bunların anası ölmüş idi. Atası ikinci bir arvad almışdı. Arvad bir gün ərinə deyir:
Kişinin əlacı kəsilib uşaqları aparıb buraxır çölə. Yazıq qızlar çöldə gəzirdilər. Gedib bunlar bir meşəyə çatdılar.
Günü batırıb ağacda yatdılar. Səhər açıldı. Böyük bacı deyir:
– Ay bacı, tozanağa bax!
İkinci bacı deyir:
– Yəqin padşahdır.
Kiçik bacı deyir:
– Bacılı-bacılı, nə olaydı padşah məni ala idi, mən də bir oğlan doğa idim, bir kəkli qızıl olaydı, bir kəkli gümüş olaydı, alnı ay.
Ortancılı bacı deyir:
– Məni də vəzir üçün alaydılar. Mən xalca toxuyaydım, o xalçada
padşahın bütün qoşunu yerləşə idi.
Böyük bacı deyir:
Padşah bu sözləri eşidir və kiçik qızı özünə alır, ortancılını vəzirə, böyügini də vəkilə verir.
Günlər, aylar keçir. Kiçik qız bir oğlan doğur. Oğlanın alnı ay dişləri inci, kəkli qızıl. Bacılar tez xəbər tuturlar. Deyirlər ki, vay padşah bizi öldürər. Kiçik bacımızın dediyi doğruya çıxdı, bizimki yalana.
Böyük bacı dedi:
– Heç əlacımız yoxdur. Gəl mamaya pul verək, o bu işi düzəldər.
Bacılar mamanı çağırdılar, oğlanı aradan götürüb, onun yerinə bir küçük qoydular. Padşaha xəbər çatdı ki, arvadın bir küçik doğubdur.
Padşah gəzəbnak olub əmr etdi ki, aparsınlar qızı peyinlik içində basdırsınlar. İki bacı həmən oğlanı bir sandıq içinə qoyub çaya atdılar. Padşahın bağbanı çay qırağında gəzirdi. Çayın ləpə döyənində bir sandıq gördü. Sandığı açıb içində bir oğlan uşağı gördü, alnı ay, bir kəkili qızıl, bir kəkili gümüş. Tez evə gəldi, arvadına dedi:
Aradan bir-iki il keçdi. Bağban vəsiyyət eləyib öldü. Öləndə dedi:
– Mənim yeddi küp qızılım var, onu oğluma verin.
Xəbəri verim sizə iki bacılardan. Bacılar gördülər ki, bəli oğlan sağdır. Mamanı tapdılar, dedilər:
– Ay ölmüş qarı! Bəs sən oğlanı öldürməmisən?
Qarı dedi:
– Çoxdan!
– Ay qoca köpək, yalan deyirsən! Budur özü sağ-salamat, gün çıxan əldə bir imarət tikib ki, padşahlara layiq. Get, bu saat onun başını batır!
Qarı bir fitnə ilə özünü Sabahın evünə saldı. Sabahın bacısı eyvanda oturmuşdu. Qarı pilləkənləri çıxdı. Qıza salam verib dedi:
– Qadan alım, keyfin necədir? Nə gözəl eviniz var? Amma heyif olsun!
– Nə istəyirsiniz? Bir qardaşım var. Gəldigin bəs deyil, ah-uf da çəkirsən.
Qarı dedi:
– Qadan alsın, qarı. Mən ki, bir söz diməyirəm, ancaq bu imarətin bir gülü əskikdir.
Qarı deyib çıxıb getdi. Sabah evə gəldi gördü ki, bacısı ağlayır.
Bacısınnan soruşdu:
– Bacı, neçün ağlayırsan?
– Mən evdə idim, bir qoca qarı gəldi dedi ki, imarətiniz gözəldir, amma heyif ki, bir gülü əskikdir.
Sabah bacısını qucaqladı:
– Heç fikir çəkmə, bu saat gedim gətirrəm.
Sabah atın minib yola düşdü. Bir ay yol getdi, həmən yerə çatdı.
Bir dərvazadan içəri girdi. Onun qabağını bir dev kəsdirib dedi:
– Ey oğlan heyifsən getmə, sən gülü apara bilməzsən!
Sabah dedi:
– Mən gedirəm, qorxmayıram.
Dev buna qoşulub gülün dalısıncan getdi. Dev yolda buna çox köməkliklər elədi. Gülü götürüb gəldi, bacısına verdi.
İki bacı bunun gəlməsindən xəbərdar oldu. Qarıya dedilər:
– Ay yerə batmış qarı, Sabah getdi, gülü də gətirib gəlib. Özünnən başqa bir dev də götürüb gəlib. Get, bu saat onun başını batır!
Qarı yola düşdu. Gəlib həmən imarətə çatdı. Çıxdı həmən qızın yanına dedi:
– Qadan alsın nənən, bu ev, bu eşik, bu da gül. Bu dəmdəsgahın bir dünya gözəllisi əskikdir.
Qız hirsindən qarıya bir şillə vurub, pilləkanlardan itələdi və özü oturub ağladı. Qardaşı Sabah içəri gəldi, bacısının qucaqladı. Dedi:
– Nə üçün ağlayırsan, bacı?
Qız dedi:
– Qarı yenə gəlmişdi, bu dəfə onu qovladım.
Sabah dedi:
Qız dedi:
– Qarı dedi ki, bu evin, bir dünya-gözəllisi əskikdir.
Sabah dedi:
– Hələ bunun üçün ağlayırsan? Bu saat gedib gətirrəm.
– Ey oğlan, heyif səndən, özüvə yazığın gəlsin, qayıt dala.
– Yox, mən sənin üçün gəlmişəm.
Dünya gözəli dedi:
Dünya gözəli bir tilsim oxudu, Sabah daşa dönüb yıxıldı bir yana. Axşam oldu. Dünya gözəli gülsüz yatmış idi. Gecə yuxuda gördü ki, Sabahın atası bağban, əlində bir dəyirman daşı dünya gözəlinin yuxusuna gəldi və dedi:
– Dur ayağa, mənim oğlum Sabah ilə get. O gülünü aparıb, sən də get. Yoxsa, bu dəyirman daşını salaram başına.
Dünya gözəli yuxudan diksindi. Yerindən durub Sabaha bir çubuq çəkdi. Dedi:
– Ey oğlan, mən sənin ilə gedirəm. Çünki bu gecə atanı yuxuda görmüşəm.
Hər ikisi bir ata minib yola düşdülər. Dünya gözəlini aparıb bacısının yanında qoydu. Dünya gözəli bir gün Sabaha dedi:
– Dur, bu devləri apar bazara. Padşah sənə deyəcək ki, ey oğlan, bu nədir eliyirsən, xalqa niyə əziyyət verirsən? Deyərsən ki, padşah sağ olsun, məndən soruşma, devlərdən soruş. Sora da padşah səni qonaq çağıracaq.
Sabah devləri bazara apardı. Padşaha xəbər getdi ki, bir nəfər oğlan üç dənə dev bazara düşüb aləmi viran etdi. Padşah əmr elədi ki, oğlanı çağırsınnar. Sabah patşahın hüzuruna getdi. Padşah bunun gözəlliyini görən kimi Sabaha aşiq oldu, dedi:
– Ey oğlan, nəyə xəlqə əziyyət verirsən? Devlərini başlı-başına bazara buraxmısan?
– Padşah sağ olsun, dilsiz-ağılsız heyvandan nə gözləmək olar?
Padşah bu sözdən xoşlanıb böyük bir qonaqlıq elədi. Devləri qazannan çəkilmiş xörəklərin hamısını yedilər. Padşah xörəklərin çatmamasından xəcil oldu. Sabah ayağa qalxıb dedi:
– Padşah sağ olsun, qonaqlığım var. Süfrən də açıq olsun. İndi buyur, sən bizə qonaq ol.
Padşah o günün sabahısı bütün vəzir-vəkilini, qoşununu yığıb Sabahgilə qonaq getdi.
– Padşah gəlib, hazır elədiyin şeyi əmr elə, gedim bazardan alım.
Dünya gözəli dedi:
– Hazırdı.
Əlin uzadıb sandıqdan bir xalça çıxartdı, xalçanı saldı həyətə. Padşahın bütün əşya və cəngavərləri bu xalçanın üstündə oturdular yenə yer artıq qaldı. Dünya gözəli bir yumurta çıxartdı, başladı onun içindən xörək çəkməyə. Hamı yedi, yenə artıq qaldı.
Padşah buna çox təəccüb elədi. Bunu bilmək istəyirdi, amma danışmayırdı. Bu aralıqda pərdə quruldu, dünya gözəli pərdənin dalında oturdu. Sabahın anasın peyinlikdən çıxartdırıb, qabaqcadan müalicə edib saxlamışdı. Sora iki bacıları çağırdı, həmən mamanı da çağırtdırdı.
Dünya gözəli dedi:
Padşah ayağa qalxıb mamanı və bu iki bacının boynunu vurdurdu.
Sora öz oğlunun alnından öpüb, dünya gözəlindən sox razılıq elədi. Yeddi gün, yeddi gecə toy eləyib, dünya gözəlini Sabah üçün aldı. Özü də öz arvadını götürüb evə apardı."
"Biri var imiş, biri yox imiş. Bir kişinin bir qızı var imiş. Dişləri dəmirdən imiş. Bu qız körpə vaxtından harada toyuqdan, cücədən düşsə idi, tutub yiyərmiş. Bu qız bir qədər böyüdükdən sora başlayır xırda uşaqları, qoyun-keçiləri oğurlayıb yeyir. Axırda bunun əlindən təngə qalıb, atası aparıb bunu bir meşədə buraxıb qayıdır.
Bir müddətdən sora atası oğluna deyir:
– Oğlum, get, gör bacın nə haldadır, ondan bir xəbər gətir.
Oğlan tədarük görüb atını minib meşəyə üz qoyur. Meşəyə yaxınlaşanda bacısı baxıb görür ki, bir atlı gəlir. Birəz diqqətlə baxanda görür ki, gələn qardaşıdır. Qız tez qardaşının qabağına yüyürüb, atını tez ağaca bağlayır, özünü də götürüb tikdiyi evdə oturdur və cəld gedib atın bir ayağını yeyib qayıdır qardaşının yanına. Deyir:
– Bacın ölsün, qardaş, atın üç ayaqlımı gəlmişsən?
Oğlan anlayır ki, qız atın bir ayağını yimiş. Əlacsız cavab verir:
– Bəli, üç ayaqlı gəlmişəm.
Bir az keçəndən sora qız gedib atın bir ayağını yeyir. Qayılıb gələndə qardaşına deyir:
– Bacın ölsün, qardaş, atın iki ayaqlımı gəlmişsən?
Oğlan qorxusundan cavab verir:
– İki ayaqlı gəlmiş.
Qərəz belə atın dörd ayaqlarını yeyib qardaşından soruşur:
– Bacın ölsün, qardaş, atın gövdəsinimi minib gəldin?
Oğlan yenə qorxusundan cavab verir:
– Bəli, gövdəsini minib gəlmişəm.
Qız gedib atın gövdəsini də yeyib gəlib qardaşından soruşur:
– Bacın ölsün, qardaş, piyadamı gəlmişsən?
Qorxusundan cavab verir:
– Bəli, piyada gəlmişəm.
Bir az keçib qız oğlana deyir:
– Gəl yorulmuşsan başın yuyum.
– Yu.
– Bacı bilirəm məni yiyəcəksən. Al bu düdügi çal, mən də oynayaoynaya bacadan üstünə tollanım, sora yi.
Bir tərəfdən qız çinarın dibini eşir, o biri tərəfdən də tülkü eşilmiş torpağı quyruğu ilə çinarın dibinə doldurur. Qız tülkünün hiyləsini qanıb onu yimək istəyir. Tülkü qaçır. Oğlan baxıb görür ki, qız bundan əl çəkmiyəcək, çinarın başında öz-özünə oxumağa başlayır:
– Ay yırtan-dartan, bu qızı elə yırtın-dartın ki, bir damcı qanı da düşməsin.
Bu halda baxıb görür ki, bir ayı və qurt gəlib bu qızı dartıb, dağıdıb büsbütün yidilər. Oğlan ağacdan düşüb görür ki, bir damcı qan bir yarpağın üstünə düşüb. Bu qan damcısı buna deyir ki, məni götür cibinə qoy, bir vaqt olar ki, sana lazım olaram. Oğlan yarpağı cibinə qoyur. Bir qədər yol gedəndən sora qabağına bir calvadar çıxır. Calvadar buna deyir:
– Əgər bu ulaqların yükünün nə olduğunu bilsən, ulaqları yükləri ilə bərabər sənə verərəm. Yox bilməsən, səni öldürərəm.
Yarpaq cibindən səslənir ki, yükün yarısı bitdir, yarısı da birə. Calvadar ulaqları oğlana verir, oğlan da ulaqları gətirib salamat evlərinə qayıdır."
"Biri varımış, biri yox imiş. Bir tacir var imiş. Bunun gözünün ağıqarası bir oğlu var imiş. Bu oğlanı çox istərmiş. Bu tacirin dünya malı dövlətindən başqa üç qəribə şeyi də var imiş. Bunlardan biri papaqdan, biri zurnadan, o biri torbadan ibarət imiş. Hər kəs papağı başına qoysa idi, kimsə onu görəməzdi. Hər kəs zurnanı çalsa idi, camahat hüzuruna cəm olub ona itaət edərdi, torbanı yerə qoysa idi, orası qızıl olardı.
Bu tacir öləndə vəsiyyət edir ki, onın oğlına heç sənət öyrətməsinlər, çünki onsız da o qədər dövlət-mal qoymuş ki, oğlan ölənə kimi yesə təmam olmaz. Atası ölənnən sonra oğlan eyş-işrətə qalır. Həmən şəhərdə bir padişah varımış. Bu padişahın da Hildais adında bir gözəl qızı varmış ki, yaxşı nərd oynarmış. Bu qız eşidir ki, bu şəhərdə dövlətdi bir əyyaş tacir oğlunun üç qəribə şeyi var, özü də nərd həvəskarıdır.

Bir gün qız atasından xahiş edir ki, həmən tacir oğlunu onın hüzuruna dəvət etsin. Şah qəbul edir. Oğlan qızın hüzurinə daxil olur. Qızı görüb ona aşiq olur, qız ilə nərd oynamağa başlayırlar. Qız oğlandan yaxşı oynadığından hər dəfə oğlanı udurdu. Beylə ki, oğlanın cəmi dövləti, torbası, zurnası əlindən gedir, ancaq bircə papaq qalır. Bundan sonra qız oğlanı hüzurindən qovur, oğlan axırda əliboş evinə qayıdır. Bir gün həmən oğlan papağı başına qoyub padişahın sarayına gəlir, çəkilib görür ki, padişahın arvatı qızıyla pilov yeyirlər. Bu da bir tərəfdə oturub yeməyə başlayır. Padişah görür ki, bunlar ilə dördüncü bir adam da xörək yeyir, amma kim isə görünməyir. Çox təəccüb edirlər.
Bu halda, padişahın qızının əli dəyib oğlanın başından papağı düşür, oğlan zahir olur.
Qız xahiş edir ki, oğlan onunla yenə nərd oynasın. Oğlan qəbul edir.
Qız yenə bunu udu və papağını da əlinnən alır, sonra oğlanı qovur.
Oğlan əliboş saraydan çıxır. Artıq o şəhərdə otura bilməyib səfər axtarırdı.
Bir gün oğlan bir bağa çatır, görür ki, burada yaxşı alma ağacları vardır. Əl uzadır almanın birini üzüb yeyir, həmən saat bunun başında iki zorba buynuz çıxır. Oğlanın dərdi daha da artır. İndi buynuz ilə hara gedə bilər? Bir az irəli gedib görür ki, bir əzgil ağacı var. Bu əzgildən də bir dənə dərib yeyir, həmən saat buynuzları düşür. Oğlan bu işə sevinir. Bir xeyli alma, əzgil yığıb evinə qayıdır.
Bir qab almanın yaxşısından padişahın qızına göndərir. Padişahın arvadı qızı ilə bir-bir almalardan yeyirlər. Həmən saat hər birinin başından bir cüt zorba buynuz çıxır. Bu işə heyran qalırlar, nə qədər təbibləri dəvət edirlər, kimsə bunlara əlac edə bilməyir. Bu halda oğlan padişahın hüzuruna gəlib ərz edir ki, qızını maa ver, sizi bu bəladən xilas edim. Padişah əlacsız razı olur. Qızı kəbin kəsdirib oğlana verir. Oğlan da əzgildən onlara yedirib, o bəladən onları xilas edir. Sonra həmən qız, həmən papax, zurna, torba və həm də cəmi dövlətə sahib olur.

Peşə dalınca
Qədim vaxtlarda bir paçcah var idi. Günlərin bir günündə bu paçcah pəncərədən küçeynən keçən adamlara baxan vaxtda, gördü əlində bir dəmir xəkəndaz küçə ilə bir əməlli adam gedir. Bu adam bir az gedəndən sora küçəni dönüf geri qayıtdı. Amma indi əlindəki xəkəndaz qızıldan idi. Paçcah bunu görüb təəccüb elədi. Hökm elədi ki, o adamı yanına gətirsinlər. Paçcah onnan xəkəndazın əhvalatını soruşdu.
– Paçcah sağ olsun, mən gedirdim küçə ilə qabağıma bir adam çıxdı o, mənim xəkəndazımı əlinə alıb istədi baxsın xəkəndaz əlində qızıl oldu. Sora mana verdi.
– Adım Mirdamaddır.
Paçcah ondan xəkəndazı necə qızıl eləməsini soruşdu. Mirdamad dedi:
– Peşədir.
Paçcah Mirdamada hökm elədi:
– Gərək o peşəni mənə öyrədəsən.
Mirdamad paçcaha dedi:
– Paçcah sağ olsun, sən o peşəni öyrənə bilməzsən. Sən paçcahsan, sənin peşən paçcahlıqdır. Onu öyrənmək istəyən gərək paçcahlıqdan əl çəksin.
Paçcah dedi:
– Mən paçcah olmaqdan əl çəkərəm, sən o peşəni maa öyrət.
Mirdamad razı oldu. Paçcah öz oğlunu yerində paçcah qoyuf Mirdamad ilə bu şəhərdən çıxıb yola düşdülər. Bir az gedəndən sora paçcah bir qızıl daraq çıxartdı, başını daramağa başladı. Mirdamad qızıl darağı paçcahın əlindən alıb cibinə qoydu. Paçcaha dedi:
– Mənim sənətimi öyrənmək istəyənə başını qızıl daraq ilə daramaq olmaz.
Bir az yol gedəndən sora bular bir bulağa çatdılar. Paçcah cibindən bir qızıl su qabı çıxarıb istədi su içsin. Mirdamad yenə dedi ki, onun sənətini örrənmək istəyən qızıl şey gəzdirə bilməz. Bir xeyli yol gedənnən sora Mirdamad paçcaha dedi:
– Qardaş, indi daha mən səndən ayrılıram. Get dərvişlik elə, ayrı peşə gör, sən mənim peşəmi öyrənə bilməzsən. Özü də altı aydan sora məni tapacaqsan.
Burda ayrılıb hərəsi bir tərəfə getdilər. Paçcah bir az yol gedif bir şəhərə çıxdı. Burda paçcah bir karvansaraya gedif yer istədi. Dedilər:
– Boş otağımız yoxdur. Amma bir otax var hər kəs orada bir gecə qalsa, şəhərə sağ çıxmayır. Onu da biz saa verə bilmərik.
Paçcah dedi:
– Eybi yoxdur, mən orada qallam.
Paçcah otağa girdi, əyləşib çörəgini yedi. Bir vaxt gördü ki, evin difarı ayrıldı, difarın arasından bir qarı iki qızınnan, ikisi də bir paltarda, bir suratda çıxdılar. Qızın biri otdu masanın üstə, biri yerdə. Qarı paçcaha dedi:
– Bunların hansı xanımdır, hansı qulluqçu?
Paçcah masanın üstündə oturana dedi:
– Ey, düş otur yerdə, xanımı incitmə. Qoy, xanım otursun masada.
Qarı paçcaha dedi:
– Sən ki, xanım ilə qulluqcunu tanıdın mən sana dəymərəm. Bunları indiyə kimi bir adam tanıya bilməyibdi. Mən onları öldürürdüm.
İndi mən o xanımı, qızımı sana verrəm.
– Mən bir yerdə dayanan adam deyiləm onu alıf saxlayam. Mana arvad gərək deyil.
Qarı dedi:
– İndi belə eylərəm ki, həmişə o sənnən gəzər, amma sənin gözünə görünməz. Bu hər nə eləsə sən ona qarışma!
Paçcah razı oluf bu qızı aldı. Burdan çıxıb bir ayrı mənzil tafdılar orada qaldılar. Bir neçə aydan, gündən sora arvadın bir oğlu oldu.
Arvad uşağı aparıf yaxınnan axan bir çaya atdı. Paçcah buna heç bir söz dimədi. Bir azdan sora bunlar buradan bir ayrı mənzilə köçdülər.
Orada bu arvad yenə bir oğlan doğuf təndirə atdı. Paçcahın bu səfər arvadının bu işinə çox acığı dutdu, dedi:
Arvat duruf çıxdı. Paçcah da bunun dalınnan çıxdı. Birdən gördü bir ilan arvadın boğazına dolanıf onu sancır. Paçcah ona çatıncan ilan qaçdı. Arvad öləsi oldu. Ölən vaxtda paçcaha dedi:
– Mən öləndən sora mənim dişimin birini çıxart saxla. Sana bir vaxt lazım olar.
Arvad öldü. Paçcah arvadın dişini çıxartdıf cibinə qoydu. Birdən gördü arvadın ata, anası qapudan girdilər dedilər:
Paçcah baxdı gördü oğlanları taya yanında oynayırlar. Qayıdıf baxdı heç kəsi görmədi.
O çıxıf getdi, uşaqlarını tapsın. Yolda buna bir dev rast oldu. Dev bunu görcək dedi ki, ay paçcah, səni xoş gördük. Sən hara, bura hara. Bunu deyif paçcahı yanına salıf yerin altındakı bir mağaraya apardı.
Paçcah buraya girəndə gördü bura adam, qoyunnan doludur. Axşamatan paçcah vaxtını orada keçirdi. Axşam dev buna dedi:
– Ay paçcah, sən adam əti yeyə bilərsənmi? Əgər yeməsən, un verim çörək bişir ye!
Paçcah unu aparıb çörək bişirib yedi. Bir vaxt paçcah gördü dev böyük bir adamı vurub, qoyun kimi şaqqaladı, şişə çəkib odun üstə qoydu ki, bişsin. Paçcah bunu görüb öz-özünə dedi ki, mən paçcah ola-ola bu dev mənim gözümün qabağında bu adamları şaqqalayıb yeyir. Gərək mən şişi qoyam oda, munun gözlərini yatan vaxtda dağlayam. Gecə paçcah yatdı. Səhər gördü ki, dev qoyunların hərəsinə bir ad deyə-deyə sığallaya-sığallaya bir-biri çölə çıxartdı, apardı otarmağa.
Otardı, axşam gətirdi. Axşam paçcah oda iki şiş qoydu. Dev paçcaha genə dedi:
– Ay paçcah, mən gedim sana un gətirim, çörək bişir ye.
– Un gətirmə. Yer qaranlıq yeridir.
Paçcah fürsət tapub şişləri oddan götürdü, aparıb birdən onun gözdərinə basdı. Dev başdadı gözdərini ovuşdurmağa, amma bir şey görə bilməyirdi. Bu halda paçcah gedif bir qoyun öldürüf, onun dərisini soyuf içinə girdi. Səhər dev qoyunnarı çölə çıxaranda, nə qədər onları əlləşdirdi, amma paçcahı tapa bilmədi. Paçcah çölə çıxıb, devə bir ox atdı. Ox gəlif devin sinəsinə dəyən vaxt, dev yerə yıxıldı. Paçcah o saat qılıncı çəkib onu cəhənnəmə vasil elədi. Paçcah mağaraya girəndə adamlar onun qavağında dizi üstə yıxılıf dedilər:
– Sən devi öldürdün, bizi ölümdən azad elədin. Dev çoxlu qızıl gizlədif biz onu tapıb sana verərik.
Paçcah onlara dedi:
– Sağ olun, maa qızıl-zad lazım deyil.
Paçcah yola düşüf getdi. Bir xeylax gedəndən sora paçcahın qabağına çıxdı bir vəzir. Vəzir paçcahı götürüf ona dedi:
– Mən paçcahın azarlı qızınnan ötəri bir həkim gəzirəm.
Paçcah vəzirə dedi:
– Mən həkiməm, gedək.
Qız başdadı başına gələni nağıl eləməyə paçcaha. Qız dedi ki, mən atamnan ova çıxmışdım. Bir düzdə mən bir balaca difar görüf onun üstən o tərəfə addadım. Orada bir dərviş gördüm. Dərviş mənim əlimdən dutuf bir bağa apardı. Bağda bir ev var idi. Dərviş maa bir otaq göstərdi. Dedi ki, sən burada olacaxsan. Bir yerə mənnən izinsiz gedə bilməzsən. Dərviş tək hər gün çölə gedirdi, amma qayıdanda bir neçə adam ilə gəlirdi. Adamlar geri evlərinə qayıtmırdılar. Mən bu dərvişin işini bilmək üçün bir dəfə qapının haçar deşigindən baxıb gördüm dərviş qonaqlar üçün aş bişirif, üztünə bir cürə yağ töhdü ki, qonaqların əlləri dəyən saat od alıf yandılar, qızıl oldular. Dərviş qızılları aparıb bir anbara tökdü. Bundan yeddi il keçdi. Bir gün dərviş maa dedi:
– Bu gün qonağımız yoxdur, get aş bişir, hazır olanda məni də çağır yeyək.
Aşı hazırlayıf apardım qonaq otağına qoydum. Gəlif dərvişi çağırdım.
Mən genə deşikdən baxıb gördüm dərviş o yağdan xörəgin bir tərəfinə tökdü. Sora məni çağırdı. Mən birdən dedim ki, o baxan kimdir?
Dərviş o yana baxanda, mən qabın o yağdan tökülən tərəfini onun qabağına çevirdim. O, əlini uzatdı ki, yesin, od dutuf yandı, birdən bir parça o yanğıdan mənim üzümə atdı. O vaxtdan mənim üzüm yaradır.
O yağı da götürüf evə gətirdim.
Paçcah ölən arvadının dişini çıxartdı, bir daşa sürtüf qızın üzünə çəkdi. Qızın o üzü o saat yaxşı oldu.
Qız paçcaha dedi ki:
– Mənim atam söz veribdir ki, hər kim mənim üzümü yaxşı elədi, ona iki dəvə yükü qızıl verəjəm.
Qız şüşədəki dərvişin yağını ona verdi. Atası da buna on iki dəvə yükü qızıl verdi. Bu dəvələri qavağına salıb yola düşdü. Bir az gedəndən sora buna bir yaşıl əmmaməli adam rast gəldi. Dedi:
– Ey Məhəmməd hümməti! Allah yolunda bu dəvələrin altısını mana ver, əhli-əyalım acdır.
Paçcah dedi:
– Allah yolunda canımı da verərəm.
Gətirib muna altı dəvə verdi. Bir mənzil yol gedəndən sora paçcaha bir qara əmmaməli adam rast gəldi. Dedi ki:
– O qalan dəvələrini də Allah yolunda ver maa.
Paçcah o qalan dəvələrini də ona verdi. Bir az getmişdi qavağına başında qara çarşo, üzündə örtük bir arvad çıxdı. Dedi ki:
Paçcah yağı çıxardıf ona verdi. Onnan ayrılıf bir xeylax gələndən sora gəlif bir bağa çıxdı. Bağın içinə girif bir ağacın dibində oturdu.
Bir vaxt gördü ki, iki göyərçin uça-uça gəlif dibində oturduğu ağacın üstünə qondular. Göyərçinin biri o birinə adam diliynən dedi:
– Bajılı-bajılı, bilirsənmi, bu paçcahdır. O paçcahlıqdan əl çəkdi, gör nejə insaflıdır ki, qızıl yüklü on iki dəvəni Allah yolunda payladı.
Dərvişin ambarındakı qızılları da o adamlar üçün qoydu. Onun qabağına yolda əvvəl çıxan Harum idi. O altı dənə dəvəni apardı fağırfüqəraya payladı. Sora rast gələn İrəşit idi. O da altı dəvəni aparıb korşillərə payladı. Axırda rast gələn Hatəm idi, o şişədəki bir elə qan eləmiş yağı aldı.
Sora genə göyərçin dedi ki:
– Bajılı-bajılı, o arada qoyulan camınan o sudan iki cam işsin, o güllərdən də dərsin, onların hərəsi bir davadır. O bağın qırağındakı ev də Mirdamadındır.
Göyərçinlər bunu deyif uçuf getdilər. Paçcah sudan içif, güldən dərif bağdan çıxdı. Mirdamadın yanından keçdi. Mirdamad onu görjək, “sən buralara xoş gəlifsən” deyif əlindən dutuf evə apardı. Mirdamad paçcahın gəlməginə görə çoxlu adam yıxıf böyük qonaqlıq elədi. Qonaxlardan biri ayağa duruf dedi:
Mirdamad hazırlanıb yola düşdü. Paçcah da munun dalınca getdi.
Çatan kimi Mirdamad gülü götürüf qayıdırdı. Paçcah bir şir oluf munun yolunda dayandı. Mirdamad gələndə onun əlindən gülü dəstə ilə alıb ona bir balaca budağını verdi. Paçcah ondan qabaq gəlif qonaqların yanında oturdu. Bir vaxdan sora Mirdamad gəldi. Qonaqlar munun əlindəkini görüf dedilər ki, birillik yolu bir saata gedif gəlmisən, hələ gətirdiyin budurmu?
Mirdamad dedi:
– Vallah yolda qabağımı bir şir kəsib gülü əlimdən aldı, bir budağını verdi.
Paçcah bu halda gülü çıxardıf qonaqların qabağına qoydu. Qonaxlar baxıb gördülər ki, Mirdamad gətirdiyi gül, paçcahın gətirdiyinin bir budağıdır. Mirdamad paçcaha dedi:
– İndi istədiyin peşəni öyrənmisən.
Paçcah Mirdamada dua eləyib o gündən paçcahlığını atıf peşə dalınca getməyə başladı."
"Biri var idi, biri yox idi, iki qardaş var idi. Bu qardaşların biri dövlətli, biri kasıb idi. Dövlətli qardaş sonsuz idi. Kasıb qardaşın Güloğlan adlı bir yaxşı oğlu var idi. Dövlətli qardaş kasıb qardaşın oğlu olduğuna paxıllıq eləyirdi. Bir gün dövlətli qardaş uzaq bir yerə qoyun satmağa gedirdi. Dövlətli qardaş kasıb qardaşına dedi:
Gələndə əvəzində sənə pul verərəm. Kasıbsan, dolanarsan. Kasıb qardaş dövlətli qardaşın ürəyindəkini bilmirdi deyin, razı oldu. Dövlətli qardaş Güloğlanla qoyunları qabağına qatıb, yola düşdü.
Yolda dövlətli qardaş Güloğlanı gecənin birində yatdığı yerdə qoyub, çıxdı getdi. Elə ki evlərinə yetişdi, kasıb qardaş onun yanına gəlib dedi:
– Ay qardaş, bəs Güloğlan niyə gəlmədi?
Dövlətli qardaş dedi:
– Qardaş, yolda canavarlar bizim üstümüzə töküldü. Mən qaçdım, yaxamı qurtardım. Güloğlanı yedilər.
Kasıb qardaş bundan ağladı. Bikef, məyus qayıtdı evinə. Bunlar burda qalsınlar, sənə kimdən xəbər verim, Güloğlandan. Güloğlan gecənin birində yuxudan oyandı, gördü əmisi yoxdu. Bildi ki, əmisi paxıllıqla onu burda qoyub gedibdi. Güloğlan bir gün, bir gecə yol getdi, gəldi bir şəhərə çatdı.
Şəhərdə bir qocaya qonaq oldu. Qoca Güloğlanı qərib görüb, ona bacardığı qədər hörmət elədi. Evində olanı azdan-çoxdan onun qabağına qoydu. Güloğlan yedi, yatdı, sabahısı elə yuxudan təzəcə qalxmışdı ki, birdən şəhərə səs-küy düşdü.
Güloğlan dedi:
– Ay baba, bu nə səs-küydü?
Qoca dedi:
– Oğul, dağda bir əjdaha peyda olub, hər nə verirlər, qəbul eləmir, padşahın qızını istəyir. Deyir ki, ya padşahın qızını mənə verin, ya da şəhəri alt-üst eləyəcəyəm. Padşah da deyib ki, bir qızdan ötrü şəhəri dağıtdırmaq olmaz, əlac yoxdu, gərək qızı əjdahaya verəm. İndi bu gün padşahın qızını əjdahaya aparırlar. Bu səs-küy onun üçündü.
Güloğlan dedi:
– Baba, izn ver, mən də gedim görüm, o əjdaha necə əjdahadı.
Qoca dedi:
– Oğul, sözünü sındırmıram, get, ancaq əjdahaya yaxın durma, səni də kamına çəkər.
Güloğlan yaxşı, deyib, evdən çıxdı. Camaat əjdahaya tamaşa etmək üçün dəstə-dəstə gedirdilər. Şahzadələr, vəzirlər, vəkillər, qullar, qarabaşlar da padşahın qızını gözü yaşlı, əlləri qoynunda, əjdahaya aparırdılar. Güloğlan bir tərəfdən gəlib, özünü dağa yetirdi. Dağın ətəyində bir daşın üstündə oturdu. Güloğlan oturan yerdə heç kəs yox idi.
Camaat o biri tərəfdən, dağa, əjdahanın yanına tərəf gedirdilər.
Güloğlan daşın üstündə oturub fikrə getmişdi. Əllərini başına qoyub dayanmışdı.
Bir azdan bir quş uçub oraya gəldi. Quş Güloğlanın oturduğu daşdan bir az aralı bir kola qondu, birdən-birə adam kimi dil açıb dedi:
– Ay Güloğlan, yatıbsan oyan, oyanıbsan eşit. O sən oturan daşın altında bir yay-ox var. Daşı qaldır, o yay oxu götür, dağın başına get.
Əjdahanı o yay-oxdan savayı heç nə öldürməz. Yay-oxla vur əjdahanı öldür, padşahın qızını qurtar.
Quş bunu deyib, uçub getdi. Güloğlan sevinmiş yerindən qalxdı, daşı qaldırdı. Gördü doğrudan da daşın altında bir yay-ox var. Güloğlan yay-oxu götürüb, dağa dırmaşdı. Gəlib o zaman yetişdi ki, adamlar padşah qızını gətirib əjdahaya vermək istəyirlər. Əjdaha padşah qızını udmaq istəyəndə Güloğlan çıxarıb yay-oxu çəkdi, əjdahanın kəlləsindən bir ox vurdu. Əjdaha nərilti, gurultu ilə yıxılıb öldü. Padşah qızı şadlığından özünü Güloğlanın üstünə atmaq istəyəndə, Güloğlan hələlik bu sirr açılmasın deyə qızdan aralandı. Yeyin-yeyin enib qocanın evinə yetişdi. Yay-oxu da bir yanda gizlədib oturdu. O tərəfdən padşah qızı dağda nə qədər hərləndisə, Güloğlanı tapa bilmədi. Sevinmiş yüyürə-yüyürə evlərinə gəldi. Əhvalatı ata-anasına nağıl elədi.
Padşah hökm elədi, şəhərə car çəkdirdi, əjdahanı öldürüb qızını qurtaran oğlanı axtardı. Adamlar Güloğlanı nə qədər axtardılarsa, tapa bilmədilər. Qayıdıb padşaha xəbər apardılar ki, tapa bilmədik.
Güloğlan evə gələndə qoca kişi evdə deyildi. O da səsə-küyə şəhərə çıxmışdı. Qoca bir də töyşümüş evə gəldi, gördü Güloğlan evdədi. Güloğlan üzünü qocaya tutub dedi:
– Ay baba, nə gördün, nə eşitdin?
Qoca dedi:
– Ay oğul, nə görəcəyəm? Eşitdim ki, dağda bir oğlan çıxıb yayoxla vurub əjdahanı öldürüb, padşah qızını qurtarıbdı. Oğlanın baxtı açılıb, padşah indi şəhərdə car çəkdirib onu gəzir ki, böyük xələt versin, hörmət eləsin. Padşah qızı da əjdahanı öldürən oğlanı çox bəyənibdi.
Onun igidliyini dilində əzbər eləyibdi. Ancaq hardadırsa, oğlan tapılmır.
Güloğlan bir söz demədi. Bundan bir xeyli keçdi.
Gecələrin birində padşahın vəziri küçə ilə gedirdi. Birdən bir gözəl qız gördü. Qız əl eləyib vəziri çağırdı, özü isə yoluna davam eləyib getməyə başladı. Vəzir bu sirri bilmək üçün qızın dalınca getdi.
Qız getdi, vəzir getdi, o qədər getdilər ki, axırda şəhərdən çıxdılar. Bir xeyli getdilər, meşənin kənarında bir hündür qayaya rast gəldilər. Qız qayanın bir tərəfindən keçdi, yuxarı çıxdı. Vəzir də onun dalınca getdi.
Bir qalaçaya yetişdilər. Qız qalaçanın içinə girdi. Qalaçanın qapısı bağlandı. Bir az keçdi, içəridən bir qoca sehrkar qarı çıxdı. Qarı oxudu, üfürdü, vəziri bir daş elədi. Sonra dönüb qalaçaya girdi.
Bunlar burda qalsınlar, sizə vəzirin oğlanlarından xəbər verim. Vəzirin oğlanları gözlədilər, gecədən xeyli keçdi, ataları gəlmədi, axırda atlanıb şəhərə çıxdılar, atalarını gəzməyə başladılar. Şəhərdə atalarını tapa bilmədilər. Şəhərdən çıxdılar, o qədər getdilər ki, axırda qayadakı qalaçaya yetişdilər. Düşüb qalaçaya girmək istəyəndə qalaçanın qapısı açıldı, sehrkar qarı eşiyə çıxdı, oxudu, üfürdü, vəzirin oğlanlarını da daş elədi. Bu tərəfdən xəbər tutdular ki, vəzir oğlanları ilə itibdi. Hər yana ün saldılar, çar çəkdilər, ancaq onlardan bir xəbər çıxmadı ki, çıxmadı.
Bunlar da burda qalsınlar, sizə padşahdan xəbər verim. Günlərin bir günü bir xoş saatda padşah atlanıb maral ovuna çıxmışdı. Başının atlıları ilə çox gəzdi, axtardı, axırda bir gözəl maral tapdı. Maralı tutmaq üçün başının atlıları ilə onun dalınca düşdü. Maral qaçdı, onlar qovdular. Axırda padşahın başının atlılarının atları yoruldu, gerilədilər.
Şah maraldan aralanmadı. Maralı dağdan-daşdan uçura-uçura qovurdu. Maral axırda qaça-qaça gəldi haman vəzir oğlanları ilə daş olan qalaçaya yetişdi. Maral qalaçaya tərəf gələndə qalaçanın qapısı açıldı.
Maral içəri girdi, qapı örtüldü. Bir az keçdi, qapı açıldı, içəridən qarı çıxdı. Oxudu, üfürdü, padşahı da daş elədi. Padşahın başının atlıları geri qayıdıb, padşahın oğlanlarına xəbər verdilər ki, ataları bir maral dalınca düşüb getdi, geri qayıtmadı. Padşahın oğlanları atlanıb çıxdılar.
Dağları, daşları, hər yeri gəzdilər. Atalarından bir əsər tapa bilmədilər. Axırda atlarını sürüb qalaçaya gəldilər. Qalaçanın qapısını açıb içəri girmək istədilər. Birdən qalaçanın qapısı açıldı. İçəridən sehrkar qarı çıxdı. Oxudu, üfürdü, padşahın oğlanlarını başının atlıları ilə daş elədi.
Bunlar burda qalsınlar, sizə Güloğlandan xəbər verim. Güloğlan qoca kişinin evində olurdu. Gündüzlər şəhərə çıxır gəzir, axşamlar evə gəlirdi. Bir gün yenə şəhərə çıxmışdı. Gördü şəhərdə danışırlar ki, padşah, vəziri, vəkili, oğlanları ilə bərabər itiblər. Neçə vaxtdır ki, tapılmırlar.
Camaat padşah tapılana qədər onun yerinə qızını taxta çıxardıbdır. Qız da taxtda qərar tuta bilmir. Bir yandan atasının, qardaşlarının itməyi, bir yandan da onu əjdahanın ağzından qurtaran oğlanın tapılmamağı qızı rahat qoymur. Qız padşahlığı aparmaq istəmir, ancaq camaat razı olmur. Hələlik taxtda oturur.
Güloğlan şəhəri dolanıb axşam evə qayıtdı. Qoca kişi də evdə idi. Xörək gətirildi, yedilər, içdilər, söhbətə başladılar. Söhbət arasında Güloğlan dedi:
– Ay baba, bilmirsənmi padşah, vəzir, vəkil, oğlanları ilə harda itiblər? Hayana gedib, qayıtmayıblar, başlarına nə gəlib, nə olubdu?
Qoca kişi dedi:
– Bilmirəm, şəhərdə danışırlar ki, vəzir gecənin birində yox olub.
Evdən çıxıb bir də geri dönməyib, oğlanları da vəziri axtarmağa gedəndə itiblər. Padşah da bir maralın dalına düşüb, gecə-gündüz qovlayıb-qovlayıb, bütün atlılar yorulub qalıblar, o isə maraldan əl çəkməyib.
İndi haraya gedib, heç kim bilmir. O da maralın bəlasına rast gəlib.
Padşahın oğlanları da atalarının dalınca gedib, qayıtmayıblar. Şəhərin ətrafı dağdı, meşədi, əjdaha var, hərami var, yırtıcı heyvanlar var, sehrkarlar var. Kim bilir, hansına rast gəldilər, tələf oldular, getdilər. Güloğlanla qoca gələcəkdən, keçmişdən söhbət elədilər, gecədən xeyli keçmiş yatdılar. Elə ki sabah açıldı, Güloğlan sıçrayıb yerindən qalxdı, yay-oxunu götürdü, çiyninə keçirtdi. Bir az çörək də götürəndə qoca dedi:
– Ay oğul, haraya belə səfərin var? Sən qonaq olsan da indi qonaqlıqdan çıxıb mənim oğlum olubsan, sənə elə isinişmişəm ki, bir gün gözümdən uzaq olmağını istəmirəm.
Güloğlan dedi:
– Ay baba, çox sağ ol. Mənə çox yaxşılıq, hörmət eləyibsən, mən onu itirmərəm. Əlbət, olar ki, onların altından çıxaram. İndi mən, sən gecə söylədiyin dağları, daşları, meşələri gəzməyə çıxıram. Görüm bu yerin dağlarında, daşlarında nə var, nə yox. Nə sirr var ki, gedən geri qayıtmır.
– Qoca dedi:
– Ay oğul, mən sənə dedim ki, bu dağlarda, daşlarda həramilər, yırtıcılar var. Gəl sən getmə, tələf olarsan.
Güloğlan dedi:
– Baba, qorxma. Sağlıq olsa, mənə heç nə olmaz, yenə qayıdıb gələrəm.
Qoca ha elədi, Güloğlan dayanmadı, üzünü dağlara çevirib getdi. Güloğlan üç gün, üç gecə dağları, daşları, meşələri gəzdi, dolandı, axırda həmən padşah, vəzir, oğlanları daş olan qalaçaya yetişdi. Güloğlan qalaçanın çöl tərəfində oturdu. Yorulmuşdu, həm də fikir-xəyala cummuşdu. Güloğlan fikir xəyalda ikən oturduğu yerdə onu yuxu apardı. Güloğlan gözü yuxuda, könlü isə oyaq olan zaman yenə həmən quş uçub gəldi, ona yaxın bir budağa qondu, dedi:
– Ay Güloğlan, yatıbsan oyan, oyanıbsan eşit! Bu qalaçada bir sehrkar qarı var. Sehrlə hər dona girə bilir. Sehrkar qarı bir gözəl qız sifətinə düşüb, vəziri gətirib qalaçanın qapısında daş eləyib. Oğlanları da dalınca gələndə onları da daşa döndərib. Bir gün də maral cildinə girib, padşahı dalınca gətirib, burada onu da daş eləyib, sonra da oğlanlarını, başının atlıları ilə daşa döndərib. İndi o sehrkar qarı qalaçadadı. Yaxşı eşit mənim dediklərimi! Qalxıb gedərsən qalaçanın qapısını itələrsən, açılar, içəridən sehrkar qarı çıxar. Onda sən deyərsən:
– Süleyman eşqinə sehrkar qarının sehri batil olsun!
Onda sehrkar qarı nə qədər sehr oxuyub, səni də daş eləmək istəsə, eləyə bilməz. Sehri batil olar. O zaman sən yay-oxu çəkib onun sinəsindən vurarsan. Sehrkar qarı ölər, sehri pozular, qalaçası dağılar.
Daş olmuşlar da dönüb adam olarlar.
Quş bunu deyib, uçub getdi. Güloğlan quşun dediklərini bütüm eşitdi. Yerindən qalxdı, qalaçanın yanına gəldi. İtələdi, qalaçanın qapısı açıldı. İçəridən sehrkar qarı çıxdı. Qarı çıxanda Güloğlan dedi:
– Süleyman eşqinə qarının sehri batil olsun!
Qarının sehri batil oldu. Qarı nə qədər istədi ki, sehr oxuyub Güloğlanı daş eləsin, sehri baş tutmadı. Güloğlan qarıya aman vermədi.
Yay-oxu çəkdi, sehrkar qarının sinəsindən bir ox vurdu. Sehrkar qarı yıxılıb öldü. Sehr pozuldu, qalaça dağıldı. Daş olanlar dönüb adam oldular.
Padşah, oğlanları, vəzir, oğlanları başının adamları ilə Güloğlanın yanına gəldilər. Onu aralığa alıb, başına dolandılar. Padşah Güloğlana çox hörmət elədi. Sehri necə batil etdiyini ondan soruşdu. Güloğlan sehrkar qarını öldürüb, sehri batil elədiyini, onları qurtardığını söylədi.
Onlar hamısı şadlıqla şəhərə qayıdıb gəldilər. Şəhər əhli bunların gəldiyini eşidib görüşə toplandılar... Padşah qızı da oraya gəldi. Qız Güloğlanı görən kimi tanıdı, ancaq hələlik danışmadı, işin axırını gözlədi.
Padşah üzünü camaata tutub, başlarına gələnləri başdan-ayağa nağıl elədi. Güloğlanın onları necə qurtardığını, onun igidliyini bir-bir söylədi. Camaat Güloğlanın igidliyinə, qoçaqlığına mat qaldı. Bu zaman padşah qızı dedi:
– Ay ata, sizi sehrdən qurtaran Güloğlan o oğlandı ki, məni də əjdahanın çəngindən qurtarıb. O vaxtdan bəri mən də bunu axtarırdım, indi burda tapdım.
Güloğlan əhvalatı bir də camaata danışdı. Bundan hamı çox şad oldu. Güloğlanı evində saxlayan qoca hamıdan çox sevindi.
Padşah, Güloğlanın rəyini biləndən sonra yaxşı toy eləyib, qızını Güloğlana verdi. Güloğlan bir müddət burda qaldı. Bir gün öz yerlərinə getmək üçün padşahdan izn aldı. Padşahla, vəzir-vəkillə, evində olduğu qoca ilə görüşüb padşahın qızını da götürüb yola düşdü. Gecəgündüz yol gedib, gəldi öz yerlərinə yetişdi. Güloğlanın atası oğlunun gəlməyindən xəbər tutub, şad oldu. Oğluyla görüşdü. Başına gələnləri ondan xəbər aldı. Güloğlan başına gələnləri əvvəldən axıra kimi atasına nağıl elədi. Atasının öz qardaşının onun oğluna xəyanət elədiyinə çox acığı tutdu. Onda bu hayıfın qalmamağı üçün oğluna dedi:
– Oğul, gərək hayıfını paxıl əmindən alasan.
"Biri varıymış, biri yoxuymuş, bir kasıb qız varıymış. Bu qızın bir boyu-buxunu varıymış ki, lap pəhlivan kimi, özü də çox qoçax qızıymış. Gündə üç əppək para yeyib, üç kələf yarım da yun əyirərmiş. Elə ki, yeməyi bir gün az olurmuş, işləyə bilməzmiş, yaman gödəmbuliymiş. Günnərin birində bu qız üç əppəyi yeyir, amma parası çatmır. Odu ki, çıxıb damlarının üstünə qışqırıb ki, üçünü yedim, param vay, üçünü yedim, param vay. Elə bu hində bir tacir dəvə karvanıynan yolnan gedirmiş. Kişi qıza məəttəl qalıb qonum-qonşudan soruşur ki:
– Bu niyə belə eləyir?
Qonşulardan biri deyir ki:
– Bu qız gündə üç əppək para yeyib, üç kələf yarım da yun əyirir.
Bu gün üç əppək yeyib, parası çatmayıb, odu ki, belə şivən qopardır.
Tacirin qız xoşuna gəlir, həm də fikirləşir ki, elə yaxşı olar, mən alverə gedəndə o da evdə yun əyirər, satıb bir az da ordan qazanaram. Tacir qızın qonşusuna deyir:
– Gəlsənə onu mənə alasan.
Qonşusu tacirin sözünə razı olur. Əhvalatı gedib qıza danışır. Qız deyir:
– Mən tacirə gedərəm, amma şərtim var, gərək ona əməl eləyə.
Qonşu deyir:
– Şərtin nədi?
– Gedib tacirə deyərsən ki, mən ona ərə gedəcəm, hər nə desə eləyəcəm. Amma gərək məni çox işlətməyə. Əgər çox işlətsə onda dönüb qarayüyrük olacam.
Qonşu arvad qızın sözlərini gəlib tacirə söyləyir. Tacir öz-özünə deyir: “Adam da dönüb qarayüyrük olarmı? Yəqin məni sınamaq istəyir”.
Odu ki, qızın təklifinə razı olur. Bəli, elə həmən günün sabahı tacir toy eləyib qızı alır. Bir gün keçir, beş gün keçir, tacirnən qız şad dolanırlar. Günlərin bir günü tacir arvadına deyir:
– Arvad, indi bir ev dolusu yun qoyub gedirəm alverə mən gələnə kimi bu yunu əyirib qurtararsan.
Arvad deyir:
– A kişi, bəs nə vaxt gələcəksən?
Tacir deyir:
– Bax, odu evimizin dalındakı təpə göyərəndə gələcəm. Tacir arvadıynan halallaşıb dəvələrini yükləyib başlayır yol getməyə.
Tacir gedəndən sonra arvad baxıb görür ki, bir ev dolusu yunu ölənətən əyirib qurtara bilməyəcək. Odu ki, elə hərdən bir az əyirib gündə üç əppək para yeyib gününü keçirir. Bir gün baxıb görür təpə göyərib. Canına qorxu düşür ki, yunu əyirib qurtara bilməyib, ha çalışırsa gündə üç kələf yarımdan artıx əyirə bilmir. Başı o qədər qarışır ki, çörək bişirməyə də vaxt tapmır. Odu ki, xamır yoğurub hər çiyninə bir gündə yapışdırır, əlində də iplik, çıxır damın üstünə. Başlayır haray təpməyə:
– Göy təpə göyərdi, ərim məni döyərdi.
Sonra haf-huf eləyib çiynindəki kündələrin hərəsinnən bir dişlək alıb, bir az da yun əyirir.
Bunu burda qoyax, sizə xəbər verək Çəzən padşahının oğlundan. Bu padşahın oğlunun boğazında neçə il imiş ki, sümük qalıbmış, heç bir həkim-təbib onu sağalda bilmirmiş. Odu ki, hər yeri gəzdirirlərmiş ki, bəlkə buna bir əlac tapıla. Elə bu vaxt o vaxt idi ki, arvad damın üstündə:
“Göy təpə geyərdi, ərim məni deyərdi”, – deyib çiynindəki kündələrdən dişləyib hay-küy salmışdı. Padşahın oğlunu həmən küçədən dəm-dəstgahnan gəzməyə aparırdılar. Oğlan neçə il idi qəm dəryasına qərq olmuşdu həmişə bikeyf idi, heç üzü gülmürdü. Oğlan arvadın bu hay-şivənini görüb özünü saxlaya bilmir, bərkdən bir şaqqıltı çəkib gülür, sümük boğazından gedir. Hamı baxıb görür ki oğlan danışır.
Bəli, vəzir, vəkil bu işə sevinib şadlıq edirlər. Şahzadə deyir:
– Camaat, bu arvad məni güldürməsəydi, sümük boğazımnan getməzdi.
İndi məni istəyən ona xələt versin.
Camaat arvada xələt vermək istəyəndə arvad deyir:
– Ay arvad, sən nə qoçaxsan, daha bu şəhərdə bizdən dövlətli adam olmayacax, elə mən hər səfərə gedəndə sən bu boyda yun əyirib parça toxusan, var-dövlətimizi yığıb yığışdırmaq olmaz.
Arvad başa düşür ki, əgər əri bir də alverə getsə, yenə bir ev dolusu yun qoyub gedəcək, o da yunu əyirib qurtara bilməyəcək, bütün kələklərinin üstü açılacax. Odu ki, arvad başlayır ərinə kələk gəlməyə. Əri evdən çıxan kimi bir qarayüyrüy tutub bir camın altında gizlədir.
Kişi evə gələn kimi arvad xəlvətcə camı qaldırıb qarayüyrüyü buraxır. Qarayüyrüy başlayır evdə gəzməyə. Arvad qarayüyrüyü görən kimi başlayır onun boyunu söyməyə ki:
– Bıy ay xala, sən xoş gəlibsən, səfa gətiribsən, sənə qurban olum, quru yerdə niyə gəzirsən, gəl döşəyin üstündə otur.
Kişi bu əhvalatı görüb lap məəttəl qalır. Deyir:
– Arvad, sən dəli olubsan, nədi, qarayüyrüyə niyə xala deyirsən?
– A kişi, dəli niyə oluram. Bu mənim əsil doğma xalamdı. Bizim cinsimiz belədi. Əvvəlcə qəşəng olurux, elə ki, evdə-eşikdə çox işdədik, onda dönüb qarayüyrüy olurux. Mənim bu xalamın əri də tacirdi. Həmişə alverə gedəndə bu yazığa o qədər yun əyirtdirirdi ki, axırda xalam dönüb olub qarayüyrüy.
Kişi deyir:
Arvad deyir:
– Bəs nə? Bizim cinsimiz belədi.
Kişi də bir az ağıldan yüngül imiş deyin bu sözə inanıb deyir:
– Arvad, qadan alım, daha innən belə nə işləmə, nə də qarayüyrüy olma. Elə özüm gedib qazanaram, bir təhər dolanarıx.
Bəli, günlər, aylar gəlib keçir, tacir yenə alverə gedir. Bu dəfə arvada heç bir iş tapşırmır. Tacir gedəndə arvadını həmli qoyub gedir.
Özü də deyir:
– Arvad, bu dəfə bazarım bazar olsa, lap tez qayıdacam. Amma iş tərsinə gətirir. Aradan bir ay, üç ay, yeddi ay keçir, tacirdən heç bir soraq çıxmır. Arvad axırda ərini axtarmağa başlayır. Tacir gedəndə tövlədə bir qılçası sınıx at qoyub gedibmiş. Arvad atın ayağına gündə təpitmə döşəyib sağaldırmış. Elə ki, atın ayağı sağalır, arvad atı minib yola düşür. Az gedir, çox gedir, dağlar aşır, dərələr keçir, gəlib çıxır bir meşəyə. Demə bu hində arvadın vaxtı tamammış, düz tacir gedəndən doqquz ay, doqquz gün, doqquz saat keçirmiş.
Arvad yavaşca atdan düşüb bir uşağ doğur. Uşağı ləçəyinə büküb şəlləyir dalına, yenə sıçrayıb minir atına, başlayır yol getməyə. Demə bu vaxt padşah öz adamlarıynan meşədə ova çıxıbmış, arvadın sakitcə doğub, yenə ata mindiyini görürmüş. Arvad gedənnən sonra padşah öz-özünə fikirləşib deyir:
– A kişi, belə də iş olar? Mənim arvadım hələ doğmağına qırx gün qalmış əlini ağdan-qaraya vurmur, ipək yorğan-döşəyin içində nazqəmzəynən, gah hıqqıldayır, gah zıqqıldayır, nökər, qarabaş onun başına fır-fır fırlanır. Doğannan da qırx gün sonra həngamə qopardır ki, ay öldüm, ay getdim, burda yeriməyin, orda oturmayın, ay yemirəm, ay içmirəm. Amma bu arvad heç belə eləmədi. Bu necə olan işdi.
Demək mənim arvadım yalandan eləyir. Gərək gedənnən sonra onun başına bir oyun açam ki, əlləzinəni əzbərdən oxuya.
Bəli, padşah çoxlu quşdan, heyvandan ovlayıb imarətinə qayıdır.
Meşədə gördüyü bütün əhvalatı arvadına söyləyib onu bərk danlayır. Arvad nə qədər eləyirsə, padşahı inandıra bilmir. Axırda deyir:
– Yaxşı, mən sənə görsədərəm ki, bu niyə belə olur.
İş elə gətirir ki, padşah uzax səfərə gedəsi olur.
Padşahın da bir bağı varıymış ki, misli-bərabəri yox imiş. Dünyanın bütün meyvəsi, gülü, çiçəyi burda varıymış. Bağda hərəsi min rəngə çalan güllərin, çiçəklərin ətri adamı valeh eləyirmiş. Ağaclardakı meyvələrə baxanda adamın ağzının suyu axırmış. Sarı bülbüllər, tutuquşular, tovuz quşları da bağın gözəlliyini birə min artırırmış. Padşah səfərə çıxanda bağbanı hüzuruna çağırtdırıb deyir:
– Bağban, bağa yaxşı fikir ver, ağacları vaxtında sula, qoyma yanıb tərk olmağa.
Bağban ədəb-ərkannan baş əyib gedir. Bu tərəfdən də padşah yaraxlanıb-yasaxlanıb, bir xeylax da qoşun götürüb, başlayır yol getməyə.
Padşah gedən kimi arvadı bağbanı çağırıb deyir:
– Bağban, ərim gələnə kimi bağdakı ağaclara, güllərə, çiçəklərə bir damcı da su verməyəcəysən.
Bağban deyir:
Arvad deyir:
– Sənin işin yoxdu, onun cavabını mən verəcəm. Sənə nə deyirəm, onu elə.
Yazıx bağban əlacsız qalıb arvadın sözünə qulaq asır. Ağacları sulamır.
Bağban yenə ədəb-ərkannan baş endirib deyir:
– Qibleyi-aləm, mənim heç bir taxsırım yoxdu, bu işləri eləyən sənin öz arvadındı, çağır ondan xəbər al, hamısını desin.
Padşah tez arvadını çağırıb deyir:
– Arvad, bu nə əhvalatdı?
Arvad deyir:
– A kişi, burda nə böyük iş var, bağban ağaclara su verməyib, onlar quruyub da.
Padşah arvadının bu sözünə təəccüb eləyib deyir:
– Arvad, sən dəli olubsan, nədi, susuz da ağac bitər?
Arvad deyir:
– Bəs meşədəki ağacları heç kim sulamır, onlar niyə qurumur?
Padşah deyir:
– Ay arvad, axı meşədəki ağaclar elə öyrəniblər, ona görə də qurumurlar.
Arvad deyir:
– Mən elə sənnən bu sözü istəyirdim. Yadındadımı meşədə bir arvadın doğub, sonra da ata minib getdiyini görmüşdün. Gəlib məni danlayırdın ki, bəs sən niyə elə deyilsən. Mən sənə nə qədər deyirdim ki, o arvad elə öyrənib, mən də belə. Sən sözümə fikir vermirdin. İndi gördünmü sənin bağındakı ağaclara su verməyəndə quruyur, amma meşədəki ağacları heç sulamırlar, onlar böyüyüb qol-budax atır. İndi mən sənin bağındakı ağaclar kimi tərbiyə almışam. O arvad da meşədəki ağaclar kimi. Odu ki, belə əzmə-büzmə olmuşam.
Bunları burda qoyax, sizə kimnən xəbər verək, tacirin arvadınnan. Arvad o qədər yol gedir ki, gəlib çıxır bir şəhərə. Öyrənir ki, ərinin dəvələri padşahın qoruğuna girdiyinə görə tutub zindana salıblar. Arvad nə qədər eləyirsə, onu nə ərinin yanına buraxırlar, nə də padşahın hüzuruna aparırlar. Axırda arvad fikirləşir ki, bu padşahın hər işi tərsinədi, mən yaxşılığnan onun yanına getmək istəyirəm, buraxmırlar, indi ki, belə oldu, pislik elə, bəlkə tutub aparalar. Odu ki, atını vurur padşahın qoruğuna. O qədər o üzə, bu üzə çapır ki, tamam qoruğu alt-üst eləyir. Qoruxçular arvadı tutub gətirirlər padşahın yanına. Əhvalatı da olduğu kimi danışırlar. Padşah deyir:
– Arvad, sən nə cürətnən mənim qoruğuma at salıbsan?
Arvad deyir:
– Ey padşah, mən yalan bilmirəm, öldürsən də düzünü deyəcəm.
Mənim ərimi tutub salıbsan zindana, nə qədər elədim ki, sənin yanına gəlib dərdimi deyəm, buraxmadılar. Mən gördüm ki, düzdüknən sənin torpağında iş getmir, odu ki, başladım sənə pislik eləməyə, öz-özümə dedim ki, heç olmasa padşahı görə bilməsəm də, tutub zindana salacaxlar, bəlkə orda ərimi görə bildim. Bəli, qəsdən qoruğa girdim, indi doğrudan da məni sənin yanına gətirdilər.
Padşah bərk qəzəblənmişdi deyin əmr eləyir ki, bunu da aparın salın zindana. Arvadı aparmaq istəyəndə deyir:
– Ay padşah, səni bir adam ölümnən qurtarsa ona neylərsən?
Padşah deyir:
– Onu dünya malınnan qəni elərəm.
Arvad deyir:
– İndi ki elədi, bəs niyə məni zindana salırsan, mən həmən arvadam ki, sənin boğazında sümük qalmışdı, mənə baxıb gülənnən sonra sümük boğazından getdi, təmiz sağaldın. Arvad yaşmağını bir az açıb üzünü görsədir. Padşah onu tanıyan kimi əmr eləyir ki, gedin taciri zindandan çıxardın.
Gedib taciri azad edirlər. Ər-arvad görüşüb öpüşürlər.
Kişi deyir:
– Arvad, sən hara, bura hara?
Arvad bütün əhvalatı ərinə söyləyir. Hər ikisi evlərinə gəlib keyfdamağnan günlərini keçirib, dövranlarını sürürlər.
Göydən üç alma düşdü, biri mənim, biri nağıla qulaq asanların, biri də tacirin arvadının."
"Biri var idi, biri yox idi, Allahın bəndəsi çox idi, bir kişiynən bir arvad var idi. Günlərin birində iş belə gətirdi ki, bu kişinin arvadı azarlanıb öldü. Həmin arvaddan Fatma adında yetim bir qızı, bir də oğlu qaldı. Kişi gördü ki, uşaqlara baxa bilməyəcək, odu ki, ayrı bir arvad aldı. Kişinin bu arvaddan da bir qızı oldu, amma bu, yaman kifir qız idi.
Bu arvad gələn gündən yetim Fatmanı gözü götürmədi. Öz qızının adını da Fatma qoydu. Amma bu qızınan onun asiman tafovutu var idi, Yetim Fatma gözəl-göyçək bir qız, çirkin Fatma isə qart keçəl idi. Analıx yetim Fatmaynan, oğlana gün verib, işıx vermirdi. Onları gah suya, gah oduna göndərirdi. Evdə qarabaş kimi işlədirdi.
Günlərin birində arvad iki ayağın bir başmağa dirəyib ərinə dedi:
– Kişi, əgər bu uşaqları aparıb azıtmasan, səndə oturmuyacam. Mənim bu uşaqlardan zəhləm gedir, onlara daha mən baxa bilmirəm. Kişi nə qədər yalvar-yapış elədi ki, ay arvad, insafın olsun, mən bu bir parça tüfülləri hara azıdım, yazıxdılar, gedərlər meşədə qurd-quş yiyər. Arvadın hırı tutmuşdu, elə nırx deyib durdu ki, əgər azıtmasan gününü qara eliyəcəm. Kişi çox götür-qoy elədi, gördü ki, ayrı əlacı yoxdu. Fatmaynan oğlunu götürüb getdi meşəyə. Uşağlarını alladıb dedi:
– Balalarım, siz morux, çiyələk yığa-yığa gedin dərənin dibinə, mən də bu biri tərəfdən bir az odun qırım, axşamüstü gəlib sizi də götürərəm, gedərik. Uşağlar atalarının sözünə inandılar. Morux, çiyələk yığa-yığa lap meşənin sıx yerinə çatdılar.
Sizə kimnən deyim, kişidən. Kişi uşağları aldadıb bu tərəfdən ağlaya-ağlaya, kor-peşman qayıtdı evə. Axşam oldu. Qaranlıq düşdü, meşədə göz gözü görmürdü. Ayı, canavar, pələng, şir meşəyə bir nərilti, gurultu, inilti salmışdılar ki, vəhmədən adamın bağrı çatlayırdı. Uşağlar ha gözlədilər, dədələri gəlib çıxmadı. Axırda əlacsız qalıb bir ağacın başına çıxıb orada gecələdilər. Sabah tezdən durub yol başladılar bir cığırnan getməyə. Az getdilər, üz getdilər, dərə-təpə düz getdilər, gəlib bir bulağın başına çatdılar. Fatmanın qardaşı yaman susamışdı. Özünü tez verdi bulağın başına, istədi sudan doyunca içə. Fatma qoymaq istəmədi, elə bil ürəyinə dammışdı ki, bu suda bir şey var. Fatma nə qədər elədi ki, qardaşı sudan içməsin, olmadı. Oğlan ağzını bulağın gözünə diriyib sudan doyunca içdi. O saat dönüb oldu qara bir inək,
Fatma üz-gözünü cırıb şivən saldı ki, ay qardaş, sənə demədimmi içmə, indi mən neyniyim, başıma haranın daşını töküm.
Qardaşı dedi:
Fatma inəyi də qabağına salıb ayax ləpiriynən o qədər getdi ki, meşədən çıxdı. Bir dağın başına çıxıb gördü ki, evləri uzaxdan görükür.
görüb bir tərəfdən sevindi, bir tərəfdən də oğlunu yadına salıb bikeyf oldu.
Analıx hər gün Fatmanın əlinə bir az yun verib inəyi otarmağa göndərərdi. Fatma axşama kimi inəyi otarır, analığı verdiyi yunu da didib əyirərdi. Bir gün yenə inəyi otardığı yerdə bərk yel əsdi, yel Fatmanın yumağını götürüb apardı. Fatma, “a yel baba, yumağımı aparma” – deyə-deyə yüyürürdü. Yel baba yumağı aparıb bir evin bacasınnan içəri saldı. Fatma gəlib bu evin qapısını döydü. İçəridən bədheybət bir qarı çıxıb dedi:
– A bala, nə var, nə istəyirsən?
Fatma dedi:
– Qarı nənə, yel baba yumağımı sənin bacannan içəri saldı, gəlmişəm ki, onu verəsən.
Qarı dedi:
– A qızım, gəl mənim başıma bax, sonra yumağını verim.
Fatma razı oldu, içəri girib gördü qarının evi zir-zibilnən doludu.
Odu ki, dedi:
– Qarı nənə, süpürgəni ver, evini süpürüm.
Qarı süpürgəni verdi. Fatma evi süpürüb tər-təmiz elədi. Sonra da başladı qarının başına baxmağa, gördü ki, bunun başı doludu ilançayannan, baxdı ki, qarının başında bitlər var tısbağa boyda, birələr var qurbağa boyda.
– A qızım, de görüm sənin ananın başı qəşəngdi, yoxsa mənim?
Mənim birələrim qəşəngdi, yoxsa onun.
– Ay nənə, əlbəttə, sənin başın qəşəngdi. Sənin bit, birələrin də lap sərçə, bülbül kimi şeylərdi.
Bu sözlər qarının xoşuna gəldi, odu ki, dedi:
– Bala, burdan gedəndə qabağına üç bulax çıxacax, birinin suyu dümağ, süd kimi, o birininki qapqara şəvə kimi, birinin də suyu qıpqırmızı lalə kimi. Ağ suda soyunub çimərsən, qara sudan da saçına, qaşına, kirpiyinə çəkərsən, qırmızı sudan da yanaxlarına, dodaxlarına çəkərsən. Sonra gedib qara inəyin bir buynuzunnan yağ, birinnən də bal əməcəksən.
Fatma qarının yanından çıxıb gəldi, yolda günçıxan tərəfdə qabağına bir bulax çıxdı, suyu dümağ süd kimi, girib suda çimdi. Bir az gedib günbatan tərəfdə də bir bulağa rast oldu. Bu bulağın suyu da qapqara idi. Fatma bu suynan başını yuyub, bir az da qaşına, kirpiyinə çəkdi. Qırmızı sudan da bir az yanaxlarına, dodaxlarına çəkdi. Fatmanın gözəlliyi bir idi, indi oldu min. Fatma elə bir gözəl qız oldu ki, heç misli-bərabəri olmadı. Aya dedi, san çıxma, mən çıxacam, günə dedi, sən çıxma, mən çıxacam. Yanaxlar qıpqırmızı alma kimi, dodaxları qaymax, dişləri inci, gözü maral gözü. Nə deyim, bir baxan deyərdi bir də baxaydım.
Fatma düz gəlib çıxdı qara inəyin yanına, onun başını, gözünü sığallayıb başladı buynuzlarını əmməyə, gördü ki, doğrudan da, inəyin bir buynuzunnan yağ, birinnən də bal gəlir. Fatma hər gün inəyin buynuzlarını əmib elə kökəldi ki, lap balığa döndü. Fatmanın analığının bu işə həm paxıllığı tutdu, həm də mat qaldı ki, görən Fatma neyləyir ki, belə kökəlib, qəşəngləşir. Odu ki, sabahdan öz keçəl qızını da qoşdu Fatmanın yanına ki, o da naxıra gedib qəşəngləşsin.
İş belə gətirdi ki, yenə bərk bir yel qopdu, bu dəfə də yel keçəl Fatmanın yununu götürüb apardı. Yun gedib həmin qarının bacasınnan içəri düşdü. Keçəl Fatma yunun dalınca qaça-qaça gedib qarının evinə çıxdı. Qapını döyüb yununu istədi. Qarı qızı içəri çağırıb dedi:
– A qızım, gəl başımı bitlə, sonra yununu verim.
Qız qarının başına baxıb gördü ki, bit-birəynən doludu. “Tfu” eləyib geri çəkildi. Qarı dedi:
– A qızım, mənim başım təmizdi, yoxsa sənin ananın?
– Allah vurmuşdu səni, başın ilan-qurvağaynan doludu, həlbətdə anamın başı yaxşıdı.
Qarı bir altdan yuxarı baxıb dedi:
– A qızım, sən ki, belə dedin, ala yununu verirəm, amma burdan gedəndə qabağına üç bulax çıxacax. Birinin suyu qara, birinin suyu ağ, o birininki də qırmızı. Sən əvvəlcə qara suya girib çimərsən, sonra ağ suynan başını yuyub, bir az da qaşına, kirpiyinə, qırmızı sudan da alnına sürtərsən. Sonra da qara inəyin döşlərini əmərsən. Qız qarının yanınnan çıxıb yolda qara suynan çimdi, ağ sudan qaşına, kirpiyinə çəkdi, qırmızı sudan da alnına sürtdü. Əvvəldən də bir şey olmayan keçəl Fatma dönüb oldu qara qul; hər yeri oldu qapqara kösəy kimi. Bircə dişləri, gözləri ağarırdı. Keçəl Fatmanın heç nədən xəbəri yox idi. Gəlib inəyin əmcəyini ağzına salıb başladı sormağa, gördü ki, ağzına irin gəlir, tez başladı inəyin o biri məməsini əmməyə, gördü ki, bunnan da qan gəlir. Durub kor-peşman evlərinə gəldi. Anası qızına baxan kimi əllərini iki dizinə vurub dedi:
– Bıy, başına küllər, ay qız sənə nə oldu ki, bu günə düşdün?
Qız başına gələni anasına söylədi. Daha iş işdən keçmişdi. O günnən keçəl Fatmanı anası evdən heç yerə buraxmadı. Amma göyçək Fatma hər gün inəyi aparıb otarır, özü də günü-günnən qəşəngləşirdi. Analıx gördü ki, Fatma inəyi otarmağa apardıxca yaxşılaşır, odu ki, bir gün bir az quru yuxa bişirib paltarının altınnan kürəklərinə qoydu, əri evə gələndə yerə yıxılıb arxası üstə o üzə, bu üzə çörükdü. Arvad tərpəndikcə yuxalar xırhaxırnan qırılırdı. Arvad ufuldana-ufuldana dedi:
– A kişi, görürsənmi nə bərk azarramışam. Ölürəm, mənə bir əlac.
Kişi dedi:
Arvad dedi:
– Mənim dərmanım qara inəyin ətidi. Onu kəsib ətini mənə yedirtsən yaxşı olacam. Kişi əvvəlcə inəyi kəsmək istəmədi, amma arvad əl çəkmədi ki, çəkmədi. Kişi axırda inəyi kəsdi. Göyçək Fatma gördü ki, inəyi kəsdilər. Qaldı məəttəl ki, indi nə yeyəcək, acınnan öləcək. Durub getdi həmin qoca qarının yanına, əhvalatı ona söylədi. Qarı dedi:
– Qızım, eybi yoxdu, qoy inəyi kəssinnər, sən onun ətinnən yeməzsən, qoy onlar yesinnər, sonra xəlvətcə onun bütün sümüklərini torbaya yığıb gətirərsən mənim yanıma. Qorxma, qardaşın indi də xoruz cildinə düşəcək.
Fatma qarının yanınnan gəlib o dediyi kimi elədi. İnəyin ətinnən yemədi, onsuz da analığı heç ona ət vermədi. Bəli, Fatma inəyin sümüklərini irili-xırdalı yığıb bir torbaya doldurdu, xəlvətcə düz gətirdi qarının evinə, qarı yekə bir quyu qazıb sümükləri basdırdı ora. Üstünü torpaxlayıb qıza dedi:
– Bircə sənin yerin əskik idi, qaxıl otur yerində, onsuz da sənin paltarın nə gəzir ki, geyinib gedəsən.
Analıx bir çanax darını yerə töküb, bir boş cam qoydu, dedi:
– Mən gələnə kimi bu darını yığarsan çanağa, bu camı da göz yaşınnan doldurarsan, əgər dediklərimi eləməsən, vay sənin gününə.
Fatma qaldı mat-məhəttəl ki, neyləsin. Analığı gedən kimi korpeşman daban alıb düz gəldi qarının yanına, analığının tapşırdığı işləri söylədi.
Qarı dedi:
– Qızım, qorxma, bu işlər mənim əlimdə su içimi kimi bir şeydi.
Qarı qıza bir çanax darı verdi, bir cam da duzlu şor su. Dedi:
– Apar bu darını tök analığının darı çanağına, duzlu suyu da tök cama, elə bilsin ki, ağlayıbsan, gözünün yaşıdı. Qaldı yerə tökülən darılar, toyux-cücələri burax qoy darını dənnəyib qurtarsınnar. Qarı bu sözləri qıza deyənnən sonra onu götürüb gəldi inəyin sümüyünü basdırdığı yerə. Quyunun ağzını açıb dedi:
– Ey qara inək, sənnən bir qəşəng padşahanə libas, bir də bir qızıl başmaq istəyirəm ki, Fatma geyinib getsin toya.
O saat bir də gördülər ki, bu şeylər hazır oldu. Qarı qıza bir torba kişmiş, bir torba da kül verib dedi:
– Qızım, bu paltarı, qızıl başmağı geyib, torbaları da götürüb gedərsən toya, orada səni analığın tanımayacax, toyda səni də oynadacaxlar.
Sən oynayanda camaatın üstünə kişmiş tökərsən, analığının üzünə kül, sonra tez qayıdıb gələrsən evə, paltarını soyunub oturarsan. Bəli, Fatma zər-zibaynan tikilmiş paltarı geyib, qızıl başmağı ayağına taxıb döndü huri-mələyə. Getdi toya, hamı bu gözəllikdə qızı görüb mat qaldı. Fatma oynaya-oynaya adamların qabağına getdikcə hamının qucağına kişmiş töküb, analığının gözünə kül səpdi. Sonra toydan çıxıb tələsik qayıtdı evə. Yolda çaydan hoppanıb keçəndə başmağının bir tayı ayağınnan çıxıb düşdü suya. Tələsdiyinnən başmağı qoyub qaçdı. Həmin gün demə padşahın oğlu ova çıxıbmış. Qayıdan baş yolda atını çayda sulamağa gətirdi. At dodağını suya vurub geri çəkildi. Padşahın oğlu əyilib suya baxdı, gördü ki, suda bir tay qızıl başmax var, tez çıxardıb özüynən gətirdi. Bu tərəfdən də Fatma gəlib paltarını soyunub gizləndi. Analığı qaş-qabaxlı gəldi evə. Fatma dedi:
Arvad dedi:
– Apar bu başmağı şəhərbəşəhər, kəndbəkənd axtar, hansı qızın ayağına olsa, gərək onu alam. Lələ hər yeri gəzdi, bütün kəndləri, şəhərləri hələk-fələk elədi, başmax heç kimin ayağına olmadı. Axırda xəbər alırlar ki, bu başmağı ayağına taxmamış kim qaldı, dedilər ki, bircə Fatma adlı bir yetim qız var, o qalıbdı. Gətirib başmağı Fatmanın ayağına geyindirdilər, gördülər ki, elə bil başmaxçı özü əliynən tikib, düz qızın ayağına. O saat gedib padşah oğluna xəbər apardılar ki, bəs belə-belə, başmax filan qızın ayağına oldu. Oğlan toy tədarükü görüb Fatmanı gəlin gətirmək üçün öz adamlarını göndərdi ki, qızın başını bəzəsinnər. Bu tərəfdən Fatmanın analığı paxıllığınnan az qaldı çatlasın, odu ki, Fatmanın əlayağını kəndirnən bağlayıb saldı təndirə, üstünü də örtdü. Öz qızı keçəl Fatmanı da bəzəndirib qoydu göyçək Fatmanın yerində. Yengələr, sağdışlar, solduşlar gəldilər ki, qızın başını bəzəyib gəlin aparsınlar, gördülər ki, qız o qız deyil. Dedilər:
– Ay balam, bu qız niyə belə qaralanıb?
Elə bu fikirdəydi ki, gördü küçədən uşağlar oxuyurlar:
Gün çıx, gün çıx,
Kəhər atı min çıx,
Keçəl qızı evdə qoy,
Saçlı qızı götür qac.
Quqquluqu,
Əl-ayağı kəndirdə.
Yengə gəlib tez təndirin ağzını açdı, gördü doğrudan; da Fatmanın əl-ayağını kəndirnən bağlayıb təndirə salıblar. Qızı çıxardıb gətirdilər evə, yetmiş yerdən ona bəzək-düzək verib, geyindirib-keçindirib apardılar padşahın oğluna. Hamı toyda çalır, oynayır, şadlıx eləyirdi, keçəl Fatmaynan anası qan ağlayırdı. Aradan bir müddət keçənnən sonra keçəl Fatmanın anası dedi:
– A qızım, olan-olub, keçən-keçib, bir dur get gör bacın nə qayırır?
Keçəl Fatma geyinib-keçinib getdi bacısının yanına, xoş-beş on
beşdən sonra dedi:
Göyçək Fatma bacısının xətrini sındırmayıb öz qızıl teştini də götürüb getdi dərya kənarına. Keçəl qız dedi:
– A bacı, əvvəlcə sən soyun, mən səni çimizdirim, sonra da sən məni çimizdirərsən. Fatma sözə inanıb soyundu, dəryanın qırağında çimmək istəyəndə keçəl Fatma onu itələyib suyun dərin yerinə saldı. Göyçək Fatma sudan çıxa bilmədi. Keçəl qız Fatmanın paltarını geyinib oğlanın evinə gəldi. Axşam oldu, qız üz-gözünü gizlədə-gizlədə bir təhər gecəni saldı. Yatmax vaxtı gələndə oğlan gördü ki, Fatmanın saçı heç əlinə dəymir. Odu ki, dedi:
– Ay Fatma, sənin saçın heç gözümə dəymir.
Qız dedi:
– Başımı yumuşam deyin yığılıb bir yerə, sabah quruyar, genə uzanar.
"Biri var idi, biri yox idi, bir padşah var idi. Bu padşahın malının, dövlətinin həddi-hesabı yox idi. Amma özündən sonra gorunda çıraq yandıran heç bir uşağı yox idi. Bu fikir padşahı salmışdı dərdə-qəmə. Bir gün bir dərviş gəldi qapıya. Baxdı ki, padşah çox fikirdədi. Dedi:
– Padşah sağ olsun, nə olub sənə, de, bəlkə dərdinə çarə elədim.
Padşah dedi:
– Eh, bütün həkimlər, təbiblər, yığıldı bir çarə eləyə bilmədilər, sən neyləyəcəksən.
– Sən de, padşah, mən çarə edərəm.
Padşah açıb dərdin dedi. Dərviş ona üç alma verib dedi:
– Hərəsinin bir üzün özün ye, bir üzün də hər arvadının birinə ver!
Doqquz aydan sonra hər arvaddan bir oğlun olar. Ancaq bu şərtlə ki, oğlanlarının biri mənimdi. Padşah razı oldu. Dərviş ona üç alma verib getdi. Padşah dərvişin tapşırığı kimi hər almanın bir üzünü özü yedi, bir üzünü də arvadlarına verdi. Doqquz ay, doqquz gündən sonra padşahın hər arvaddan bir oğlu oldu. Birinin adın qoydular Məlik Məmməd, birinin adın Məlik Əhməd, üçüncüsünün də adın qoydular Məlik Cümşüd. Bəli, bu uşaqlar böyüdülər. Xoruzlar banladı, səhərlər açıldı, çaqqallar uladı, axşamlar oldu, günlər dolandı, illər keçdi, bu oğlanlar on beş-on altı yaşlarında oldular. Padşah hərdən oğlanlarının boyuna baxıb fəxr eləyirdi. Bunlar belə yaşamaqda olsunlar, günlərin bir günündə dərviş qapını döydü. Bunu ötürdülər padşahın yanına. Padşah bunu görcək vədəsi yadına düşdü. Əhvalı qarışdı. Dərviş oturdu, bir az o yandan, bu yandan söhbət edəndən sonra, gəldi çıxdı mətləbin üstünə ki:
Padşah nə qədər buna qızıl, gümüş, mal-mənal təklif elədisə, dərviş iki ayağın taxdı bir başmağa, dedi:
– Olmaz ki, olmaz. Şərtimiz bu idi ki, oğlanlarının birini verəsən mənə. Kişi gərək sözündən qaçmaya.
Padşah dedi:
– Hara?
– Şah sağ olsun, sənin heç bir şeyin mənə lazım deyil. Əhdinə vəfa eləmədin, məni mürəxxəs elə! Dərviş çıxıb getdi. Küçədə baxdı ki, budu Məlik Cümşüd məktəbdən gəlir. Onu aldadıb, götürüb apardı. Az getdilər, çox getdilər, uzaqdan böyük bir qalaça göründü. Dərviş Məlik Cümşüdə dedi:
– Bax, ora bizim evimizdi. Gedib gecəni orada yatarıq, sabah Allah qoysa padşahın istədiyini də götürüb sənlə bərabər qayıdarıq evinizə. Dərviş Məlik Cümşüdü aldadırdı. O, uşağı yalandan aldatmışdı ki, atan məndən bir at alıb, gedək, verim gətir. Məlik Cümşüd də uşaqlığından yaman atbaz olduğundan şirnikib getmişdi. Dərviş qabaqda, Məlik Cümşüd də dalda gedirdilər. Məlik Cümşüd birdən bir səs eşitdi. Döndü gördü bir kəllədi, bunun yanınca atıla-atıla gəlir, özü də deyir:
– Gözəl oğlan, qəşəng oğlan, mən də sənin kimi bir oğlandım, həmin bu dərviş məni də sənin kimi aldadıb gətirdi, yandırıb ətimdən, sümüyümdən qızıl qayırdı. Bu sözləri eşidən kimi Məlik Cümşüdün başında tükləri biz-biz durdu. Kəllə deyirdi:
– Ancaq qorxma! Evə yetişən kimi o xamır eləyəcək, sənə də təndir yandırtdıracaq. Sonra özü əppəyi açacaq, sənə də əmr eləyəcək ki, təndirə yapasan. Nəbadə-nəbadə onun sözünə qulaq asasan. Yoxsa əyiləcək səni basacaq təndirə.
– Sən onu aldat. Qoy birinci əppəyi özü yapsın. Onda sən onu tez təndirə salıb, duvağını qoy ağzına, otur üstündə. Qorxma, hər tərəfdən səs-küy qalxacaq. Amma sən təndirin üstündən durma. Elə ki, səs yatdı, demək, dərviş öldü, onda dura bilərsən. Bunu deyib kəllə atıldı girdi daşın altına, dərvişlə oğlan gəldilər qalaçaya. Dərviş yetişcək qollarını çırmalayıb başladı xamır eləməyə.
– Bala, mən deyirəm bir az əppək bişirib yeyək. Yaman acmışam. Mən xamır eləyincə sən dur, təndiri yandır! Oğlan təndiri yandırdı. Elə ki, xamır hazır oldu, dərviş bir kündə açıb verdi oğlana ki, bala, al bunu vur təndirə. Oğlan bir təndirə baxdı, təndir cəhənnəm kimi zəbanə çəkib yanırdı, bir də gözlərin döndərib dərvişin üzünə baxdı. Dərvişin üzü elə bil ki, dəyişilmişdi. Əvvəlki mehribançılıqdan onun üzündə heç bir şey qalmamışdı. Gözləri kabab şişi kimi qızarmışdı. Məlik Cümşüdün ondan lap zəhləsi getməyə başladı, dedi:
– Ağa dərviş, özün bilirsən ki, mən padşah oğluyam, indiyə kimi nə təndir görmüşəm, nə də ki, çörək yapmışam. Sən qabaqca birini yap, mən baxım, öyrənim, sonra qalanını mən yaparam. Dərviş durdu ayağa, əppəyi götürdü əlinə ki, təndirə yapsın, Məlik Cümşüd vaxt itirməyib tez onu təndirə basdı, duvağı ağzına qoyub oturdu üstündə. Bir qışqırıq qopdu, bir qışqırıq qopdu ki, nə deyim...Elə bil ki, yerin göbəyi çatlayır. Məlik Cümşüd kəllənin dediklərini yadında saxlamışdı. Hər nə qiyamət qopdusa kəndirqayış kimi yerindən tərpənmədi ki, tərpənmədi. Yavaş-yavaş səs yatdı. El ki, hər şey qurtardı, Məlik Cümşüd durdu ayağa. Gördü bir qapı var. Açıb girdi içəriyə, burada o qədər qızıl, gümüş vardı ki, çınqıl kimi. Ondan keçdi o biri otağa. Orada qızıldan adam bədənləri gördü. Otaq başdan ayağa belə qızıl adam bədənləri ilə dolu idi. Belə-belə bütün otaqları gəzib axırda gəlib bir otağa çıxdı. Burada bir at var idi, yanında iki balası, bir zümrüd quşu var idi, yanında iki balası, bir də bir aslan var idi, yenə yanında iki balası. Ancaq atın qabağına ət tökülmüşdü, quşun qabağına bir az ot qoyulmuşdu, aslanın qabağına da bir az arpa. Məlik Cümşüd baxdı ki, bu yazıqlar heç birisi bir şey yeyə bilmir. Götürüb dəyişdirdi. Əti qoydu quşla aslanın qabağına, otla arpanı da tökdü atın qabağına. At işi belə görəndə dedi:
– Məlik Cümşüd, neçə vaxtdı ki, bu dərviş beləcə saxlayır, indi ki sən bunları dəyişdirib hərəyə öz xörəyini verdin, al mən də öz balamın birini verirəm sənə.
Bunu görəndə aslan da dedi:
– Məlik Cümşüd, mən də bir balamı sənə verirəm.
Zümrüd də bir balasını Məlik Cümşüdə verdi. Məlik Cümşüd atın bir balasını, zümrüdün bir balasını, aslanın da bir balasını götürüb dərvişin qalaçasından çıxdı. Elə bir az getməmişdi ki, həmin kəllə yenə atıldı onun qabağına:
– Sağ ol, Məlik Cümşüd! Ananın südü sənə halal olsun! İndi ki, sən mənim dediklərimə qulaq asıb dərvişi öldürdün, gəl mən də sənə bir yaxşı şey öyrədim. Gedərsən, bir azdan sonra qabağına bir ağ su çıxacaq, həmin suda çimərsən, sonra qabağına bir qara su çıxacaq, ondan gözlərinə, kirpiklərinə çəkərsən, sonra bir qırmızı su çıxacaq ondan yanaqlarına sürtərsən. Lap axırda bir gümüşü su çıxacaq ki, onunla da başını yuyarsan. Məlik Cümşüd kəllənin dediklərinə əməl eləyəndən sonra axırıncı suda başını yudu. Oldu on dörd gecəlik bir ay. Başının bir tərəfi qızıl, bir tərəfi gümüş. Gəldi yetişdi bir şəhərə. Şəhərin kənarında atdan düşdü. Atın, quşun, aslanın hərəsinin tükündən bir az çəkib qoydu cibinə. Üçün də buraxdı gəldi şəhərin qırağına bir çobanın yanına. Ondan bir qoyun alıb öldürdü. Ətin verdi çobana, qarnını tərsə çevirib keçirtdi başına, girdi şəhərə. Bir az o yana bu yana dolanandan sonra, gəldi padşahın bağbanının yanına, dedi:
– Bağban qardaş, mən sahibsiz bir adamam, mənə bir iş ver, işləyim. Bağban baxdı ki, bir keçəl oğlandı. O da elə bir adam axtarırdı ki, bağın quşlarını qovsun. Alışdılar, verişdilər, oğlan bağbana quşqovan oldu. Bu burada quş qovmağında olsun, bu padşahın üç dənə mamlımatan qızı var idi. Hər gün bağdan bunlara gül gələrdi. Kiçik qız bir gün baxdı ki, onun üçün bağlanmış gül dəstəsi o biri bacılarınkından yaxşıdı, həm də onunkunu qızıl tüklə bağlayıblar. Qız bu işdən maraqlandı. Di başladı məsələyə fikir verməyə. Sabahısı gün baxdı ki, bu gün də dəstə gümüş tükündən bağlanıb. Ondan sonra onun dəstələri bir gün qızıl tüklə, bir gün də gümüş tüklə bağlanırdı. Qız duydu ki, burada bir hikmət var. Bir gün qız səhər tezdən yuxudan durub əyləşdi pəncərənin içində. Bu pəncərə də həmin bağa baxırdı. Baxdı ki, bir keçəl oğlan gül yığır. Amma hərçənd ki, keçəldi, özü çox gözəl oğlandı. Gözlər qara, qaşlar qara, yanaqlar qıpqırmızı lalə kimi, sifət ağappaq, elə bil ki, qaymaqdı. Bir az keçəndən sonra oğlan gülləri yığdı hazırladı, böyük bacıların gülünü sapla bağladı. Sonra bir o yana, bir bu yana baxdı, başından qarını çıxartdı. Qız baxdı ki, nə... oğlanın başının bir tərəfi qızıldı, bir tərəfi gümüş. Qız min ürəkdən bir ürəyə vuruldu oğlana. Məlik Cümşüd başladı hər gün xırda qızın dəstəsini başından çəkdiyi qızıl, gümüş tüklər ilə bağlayıb gətirdi. Amma qarovulçu-zad çox idi deyən, fürsət tapıb görüşə bilmirdilər. Kiçik qız ağıllı-başlı Məlik Cümşüdə eşq yetirmişdi. Ta o hala gəlmişdi ki, nə gecə, nə gündüz gözlərinə yuxu-zad getmirdi. Yatırdı oğlan, dururdu oğlan, gəzirdi oğlan. Qərəz, nə deyim... Oğlan elə bil ki, bir tilsimli əjdaha olub keçmişdi onun boğazına, əl çəkmirdi ki, çəkmirdi. Qız düşündü, daşındı, axırda başladı bacılarının beynin yeyib, qulaqların dəng eləməyə ki: “niyə dədəm bizi ərə vermir”. Elə demə qızlar da belə bir şeyə bənd imişlər, dərdləri açıldı. Üç bacı baş-başa verdilər. Neynəsinlər? Elə beləcə gedib atalarına bu barədə bir söz demək olmazdı. Axırda kiçik qız onlara dedi:
– Siz dayanın, mən bu işi elə düzəldərəm ki, lap sizin ürəyinizcə. Burada heç bir çətinlik-zad yoxdu, lap su kimi düzəldərik. Böyük bacıları bu kiçik bacının mazaratlığına bələd idilər, odu ki, razı oldular. Kiçik qız getdi şahlıq bostanına, oradan üç dənə qovun seçdi. Gətirdi evə. Qovunların biri o qədər yetişmişdi ki, lap suyu axırdı, ikincisi miyana təhər idi, üçüncüsü lap vaxtı idi, vaxt eləyirdi ki, çatlasın. Bunları qoydu bir xonçaya, üstünə də bir örtük örtüb göndərdi padşaha. Bəli, padşaha xəbər gəldi ki, qızlarından sənə bəxşayış gəlib. Padşah örtüyü açıb, gördü üç dənə qovun, qaldı məəttəl. Çağırdı vəziri, dedi:
– Vəzir, bu nə olsun? Bu necə bəxşayışdı?
Vəzir bir az fikirləşib dedi:
– Padşah sağ olsun, qızların bu qovunlarla sənə söz demək istəyirlər. Bax bu lap yetişmiş qovun böyük qızındı, deyir ki, “axı mənim vaxtım keçdi, məni nə vaxt ərə verəcəksən”. Bu ortancıl qızındı, demək istəyir: “axı mənim də vaxtım keçdi”. Bu da üçüncü qızındı. Bu da demək istəyir ki, “ata, lap yetişmişəm, eləyəm ki, şax-şax şaqqıldayıram, çırtmaq vurma, dağıllam”.
Padşah gördü ki, elə vəzir deyəndi, fikrə gedib dedi:
– Vəzir nə təhər eləyim? Haradan bilək ki, bunların meyli kimədi?
Vəzir dedi:
– Padşah sağ olsun, onu həvalə elə mənə. Sabah əmr elərəm, bütün camaat yığılar sarayın qabağına. Qızlar da çıxarlar balaxanaya.
Adamlar gəlib bir-bir oradan keçərlər. Qızların meyli kimə olsa onun dalınca alma atar, biz də işi bilərik. Padşahın bu tədbirdən çox xoşu gəldi. Bəli, əmr olundu, bütün camaat yığışdı, qızlar da üç dənə tərlan kimi pəncərədə qərar tutdular.
Təbillər çalındı, adamlar başladı pəncərənin qabağından birbəbir keçməyə. Böyük qız almanı atdı vəzirin oğluna, ortancıl qız atdı vəkilin oğluna. Kiçik qız heç kəsin dalınca atmadı. Hamı keçdi, qurtardı, qız atmadı ki, atmadı. Padşah vəziri çağırdı.
– Vəzir, şəhərdə ta kim qaldı?
Padşah qaldı məəttəl ki, görəsən bu qız kimə getmək istəyir. Çarna çar əmr elədi, gedib quşqovanı, yəni Məlik Cümşüdü çağırdılar. Məlik Cümşüd elə gəlib, əynində yırtıq paltar, pəncərənin qabağından keçəndə, qız almanı, yallah, küpədi onun dalınca. Padşah bunu görcək dəli kimi qalxdı ayağa. Ancaq iş-işdən keçmişdi. Qız bunu görüb düşdü padşahın ayaqlarına. Padşah böyük qızı ilə ortancıl qızına qırx gün, qırx gecə toy elədi, hərəsinə bir imarət ayırıb verdi, amma xırda qızına heç toy-zad da eləmədi. Məlik Cümşüdə qoşub qəsrdən çıxardıb, köçürtdü təndirəsərə. Bunlar burada yaşamaqda olsunlar, bir gün padşah naxoşladı. Di təbib, məsləhət, axırda dedilər ki, “sən gərək ov əti yeyəsən”. Bunu eşitcək padşahın kürəkənləri atlanıb, çıxdılar ov axtarmağa. Bu tərəfdən də Məlik Cümşüd durub çıxdı şəhərin qırağına. Dərədə cibindən tükü çıxardıb tutuzdurdu oda. At, zümrüd, aslan gəldi. Oğlan üçünə də əmr elədi ki, düşün çöllərə! Bu saat nə qədər ov varsa yığarsınız bu dağın başına. Bir tərəfdən at, bir tərəfdən zümrüd, bir tərəfdən də aslan ətrafda nə qədər ov vardısa, yığdılar bu dağın başına. Məlik Cümşüd özü də paltarını dəyişib bir sövdəgər paltarı geydi, oturdu ovların arasında. Az keçdi, çox keçdi, kürəkənlər hər yanı axtardılarsa ov əsəri tapılmadı, kor-peşiman evə qayıtmaq istəyirdilər ki, bir də baxdılar dağın üstü dolub ovla. Tez atdan düşüb, elə hərəsi birin nişanlamışdı ki, Məlik Cümşüd qalxdı ayağa.
– Hey, nə eləyirsiniz?.. Sahibsiz mal-zad deyil ki, əlbəhəl nişanlayırsız.
Dedilər:
– Kimdi bunların sahibi?
Məlik Cümşüd dedi:
– Görmürsüz?
Kürəkənlər baxdılar ki, bu bir əntiqə oğlandı, özü də deyəsən sövdəgərdi.
Dedilər:
– Ay qardaş, bunlardan bir dənə bizə satarsan?
– Çox bahadı, ala bilməzsiz.
– Hər neçəyə olsa biz alarıq, qaynatamız naxoşdu, həkimlər ona ov əti buyurublar, hər yeri axtarmışıq, tapmamışıq. Məlik Cümşüd dedi:
– Hə... Çox yaxşı... Mən siz bir ov verərəm, ancaq iki şərtlə. Əvvəla, hərənizin buduna bir damğa basaram, ikinci də ki, ovun başın özüm kəsərəm. İkinci şərt asan şey idi. Nə olar, qoy özü kəssin. Ancaq birinci şərt bir az ağır idi. Damğa, özü də buddan... Kürəkənlər bir az fikirləşdilər. Əgər əliboş qayıdıb qaynatalarının yanına getsələr, bu başdanayağa biabırçılıqdı. Hamı da deyəcək ki, iki-iki öküz boyda ada gedib bir dənə ov vura bilmədilər, hələ adların da igid qoyublar. Ovu da ki, bu zalım oğlu damğasız vermir. Axırda böyük kürəkən dedi:
– Ay balam, bizim budumuzu kim görəcək ki, damğanı da görə, gəl razı olaq!
Qərəz, razı oldular. Məlik Cümşüd bunların hərəsinin buduna bir damğa vurub, əsgər atı kimi nişanladı. Bir ov tutdu, yıxdı yerə, “dadı başına, dadı başına” deyə-deyə başın kəsdi, verdi bunlara. Bunlar gedəndən sonra ovları ötürdü, atı, quşu, aslanı da azad eləyib, ovun başayağını götürüb, gəldi evə. Qız bunu görcək dedi:
– Haradan belə? Bunlar nədi?
– Çölə getmişdim. Padşahın kürəkənləri bir ov vurdular, kəsib cəmdəyin apardılar, baş-ayağın da atdılar yerə. Mən də götürüb gətirdim ki, bişirəsən yeyək. Qız durdu ayağa, ocağı yandırdı, kəlləpaçanı saldı çölməyə. Təndirəsərin divarındakı qurumlardan da içinə tökülə-tökülə çölmək başladı qaynamağa. Kürəkənlər ovu gətirdilər. Tez bişirdilər, gətirdilər padşahın qabağına. Padşah qarnı tutunca yedi, amma heç bir şey çıxmadı. Heç bir mənfəət vermədi. Ətin heç dadı da yox idi. Padşahın ağzında lap kül dadı verirdi. Bu tərəfdən elə ki, bizim balaca qızın bişirdiyi qurumlu kəlləpaça hazır oldu, bir nəlbəkiyə bir az ətindən, suyundan çəkib apardı anasının yanına ki: “atama pay gətirmişəm”. Padşahın qızdan o qədər zəhləsi getmişdi ki, yemək də istəmədi, ancaq anası ağlayaağlaya yalvardı ki:
– Axı bu sənin doğma qızındı, indi bir qələtdi eləyib, ürəyi sınıqdı, heç olmasa bir barmağını batır!
Qərəz, padşah bir barmağını batırıb yaladı. Baxdı ki, ədə, deyəsən gözləri işıqlanır. De bir tikə də bundan vurdu. Elə bil ki, dirildi. Bir “hə” eləyib elə nəlbəkini yerli-dibli ötürdü içəriyə. Azar dünən getmisən, bu gün, elə bil ki, elə padşahın dərdinin dərmanı bu qurumlu kəlləpaça imiş. Tamam sağaldı. Sabahısı əmr elədi onları təndirəsərdən çıxarıb, ondan bir az yaxşı, divarları çatlamış köhnə bir saman damına köçürtdülər. Məlik Cümşüd gündə gedib bağda quş qovur, axşamlar gəlib qız ilə bir yerdə kasıbçılıq ilə ömrünü keçirirdi. Belə-belə bir neçə vaxt keçdi. Padşaha bir gün xəbər gəldi ki, ayrı bir padşah gəlir, bu padşahla davaya. De hazırlıq başlandı. Qoşun dəstələri bölündü, meymənə verildi böyük kürəkənə, meysərə verildi ortancıl kürəkənə, dava başlandı. Axşama qədər vuruşdular. Düşmən padşah qoşununun lap əhədini kəsdi. O biri günkü davada padşah basıldı, yaman qırğın oldu. Əgər xoşbəxtlikdən axşam olub qaranlıq düşməsəydi şəhəri-zadı düşmən veli-veran eləyəcəkdi. Padşahın gecə səhərə kimi gözünə yuxu getmədi. Yuxuda cürbəcür qorxulu vaqiələr görürdü. Bəli, səhər oldu, meydan quruldu, hamı girişdi davaya. Bizim Məlik Cümşüd də arvadına dedi ki:
– Get atanın mehtərinə denən, mənə də bir qatırdan-zaddan versin, mən də gedim davaya.
Qız dedi:
– Sən gedib davada neyləyəcəksən? Gedib yıxılıb ayaq altda qalıb ölərsən.
Oğlan dedi:
– Heç olmasa yenə qaraltı olaram ki.
Qərəz, qız gedib mehtərə dedi. Mehtər buna bir dənə qotur, axsaq qatır verdi. Məlik Cümşüd mindi qatıra, taytıya-taytıya üz qoydu çölə. Gəldi, dərədə qatırdan düşdü, ayaqların bağlayıb yıxdı yerə, cibindən tükü çıxarıb tutuzdurdu oda. Bəli, at, quş, aslan üçü də gəldilər. Atın yəhərinə əvvəldən bağlamış olduğu qırmızı paltarı geyindi, yeddi yerdən özünü qıfılbənd eləyib, quş kimi qalxdı atın belinə. Ayaq üzəngidə, diz qabırğada, üz qoydu dava meydanına. Düşmən padşahın qoşununun lap nəfəsini təng eləmişdi. Qoşun az qalırdı ki, sınıb qaçsın. Padşah da vəzir-vəkil ilə durub davaya tamaşa edirdi. Bir də gördülər ki, günbatan tərəfdən bir toz qalxdı. Tozun içindən bir atlı çıxdı yanında aslan, başının üstündə zümrüd quşu, düz birbaş özün vurdu düşmən qoşununun içinə. Bir sağa hücum elədi, bir sola hücum elədi, düşmənin içinə bir vəlvələ saldı ki, qələm lazımdı yaza. Bir tərəfdən özü, bir tərəfdən at, bir tərəfdən aslan, bir tərəfdən quş, daha özün hesabını apar, gör nə olar... Padşahın qoşunu bunu görcək eyrətə gəlib başladı hücuma. Axşama yaxın düşməni xeyli dalı oturtdular. Elə ki, qaranlıq başladı düşməyə, oğlan tez aradan çıxdı. Padşah ha istədi ki, gəlib ona kömək edən bu oğlanı bir görüb tanısın ki, kimdi, ancaq oğlan çoxdan aradan çıxıb getmişdi. De axşam hamı şad qayıtdı evə. Məlik Cümşüd də yenə axsaq qatırı minib taytıya-taytıya gəldi evinə. Sabahısı, səhər tezdən yenə durub qatırını minib düzəldi yola. Elə ki, dərəyə çatdı, tükü tutuzdurdu oda. Yenə mindi atına, yanında aslan, başının üstündə zümrüd quşu, hücum elədi düşmənə. Gün əyilənə yaxın düşmən tab gətirməyib qaçmağa başladı. Nə təhər oldusa davada Məlik Cümşüd əlindən yaralandı. Elə özü də padşahın həndəvərindəydi. Padşah əlüstü cibindən dəsmalını çıxarıb onun əlini bağladı. Düşmən qaçdı, dava qurtardı, hamı qayıtdı evə. Məlik Cümşüd yenə aradan çıxdı, heç kəs onu tanımadı. Gedib qatırını mindi, gəldi evinə.
Arvadı onu bu halda görcək, soruşdu:
– Əlinə nə olub?
Dedi:
– Heç zad. Elə durmuşdum, yaylım ox gəlib dəydi əlimə.
Gecə yara Məlik Cümşüdü çox narahat elədi. Heç özün-sözün bilmirdi. Qız onun yarasını açıb təzədən dəva qoyub bağladı. Dəsmal da çox qanlı olduğuna görə dəyişdirib yuyub sərdi həyətdə şəritə. Səhər padşah çıxmışdı həyətə, bir də baxdı ki, dünənki atlının yarasına bağladığı dəsmal sərilib həyətdəki şəritə. Tez qızı çağırtdırıb soruşdu:
– Bu nə dəsmaldı?
Qız dedi:
– Hal-hekayə belə... Dünən oğlanın əlinə yaylım ox dəyib, bu dəsmal onun yarasının dəsmalıdı.
Padşah dedi:
– Hey gidi, namərd, burada iş var deyəsən.
Çağırdı vəziri, əhvalatı ona danışdı. Vəzir durdu ayağa, getdi Məlik Cümşüdün yanına, gördü həmin oğlandı ki, var. Məlik Cümşüd yatmışdı deyən qarını da başından çıxartmışdı, qızıl-gümüş tükləri görünürdü.
Dedi:
– Oğlan, sən niyə özünü bizdən gizlədirsən? Padşah səni görmək istəyir. Aç görək sən kimsən?
Məlik Cümşüd dedi:
– Gedin axşamüstü balaxananın eyvanında olun, gəlib oradan keçəcəyəm. Görüb, onda kim olduğumu bilərsiz. Vəzir gəlib əhvalatı padşaha danışdı. Bəli, xəbər verildi, bütün əyan-əşraf yığıldı balaxananın eyvanına. Bir də gördülər ki, budu əvvəldən keçəl bildikləri Məlik Cümşüd həmin qırmızı dava paltarı əynində, həmin at altında, yanında aslan, başının üstündə zümrüd quşu ona kölgəlik eləyə-eləyə ley kimi gəlir. Padşah bunu görcək utandığından qıpqırmızı qızardı. Ona indiyə kimi pislik elədiyinə peşman oldu. De oğlan gəldi, atdan düşüb ehtiramla padşahın əlindən öpdü. Padşah göz gəzdirib gördü ki, o biri kürəkənləri yoxdu. Məlik Cümşüd bunu görüb dedi:
– Padşah sağ olsun, əmr eləyin sizin kürəkənləriniz gəlsin. Onlar mənim həlqəbəguşumdurlar.
– Bu nə sirrdi?
Məlik Cümşüd ov məsələsini, necə ov satıb hərəsinin buduna bir damğa basmışdı, bizim dediyimiz kimi, açıb padşaha dedi. Padşah adam göndərdi kürəkənlərinin dalınca. Gəlib xəbər gətirdilər ki, kürəkənlər naxoşlayıb yatıblar. Padşah bildi ki, onlar yəqin məsələni başa düşüb oğlanı tanıyıblar, ona görə utandıqlarından gizləniblər. Əmr elədi ki, bu saat hər nə təhər olsa gərək gələlər bura. Gedib oğlanları gətirdilər. Əmr elədi onların budların açıb baxdılar, gördülər ki, doğrudan da Məlik Cümşüdün dediyi kimi, hərəsinə bir damğa vurulub. Padşah əmr elədi indi də o biri kürəkənlərinin birini saman damına, o birisini də təndirəsərə köçürüb Məlik Cümşüdlə kiçik qızı köçürtdü öz yanına. Özünü də bütün qoşuna böyük elədi. Ay keçdi, gün dolandı, günlərin bir günündə oğlan evdən çıxıb bazaar gedirdi, bir də gördü ki, yolun üstündə bir qoca qarı durub ağlayır.
Qarı oğlanı görcək, dedi:
– Ay bala, başına dönüm, belə o gözlərinin qadasın mən alım. Qürbətdə bir oğlum var, ondan kağız gəlib bir adam tapmıram ki, oxusun. Oğlanın yazığı gəlib ondan kağızı aldı ki, oxuya, arvad dedi:
– De görüm, Gül Sənavərə neynədi, Sənavər Gülə neynədi?
Oğlan məəttəl qalıb dedi:
– Mən nə bilim?
Qarı bu cavabı eşitcəyin əlindəki ağacla onu vurub dedi:
– Onda ol daş!
Oğlan oldu daş, qaldı yerində. Bu burda, bu dəmdə qalsın, biz qayıdaq dala. Elə ki, dərviş padşah oğlu Məlik Cümşüdü aldadıb apardı, padşah ha gözlədi oğlan qayıtmadı, de ətraf-əknaf, ora-bura adamlar saldı, car çəkdirdi, bütün hər yeri ələk-fələk elədi, oğlan tapılmadı ki, tapılmadı. Bəli, bildilər ki, oğlan dərvişin hiyləsinə düçar olub. Yas tutdular, qara geydilər, bütün şəhər yasa batdı. Bu dərd oğlanın qardaşlarına yaman ə=il;ə gün yol gedəndən sonra, gördü uzaqda bir qalaça görünür. Üz qoydu qalaçaya tərəf. Elə bir az getmişdi ki, bir də gördü deyəsən yanından bir səs gəlir. Dönüb baxanda gördü bir kəllədi, atıla-atıla yanınca gəlir. Burasın deyim ki, bu qardaşların üçü də yaman bir-birinə oxşayırdılar.
Kəllə buna dedi:
– Məlik Cümşüd, bə niyə belə? Bəs bu sifətə niyə düşmüsən?
Oğlan elə qardaşının adın eşitcək ürəyi tappıldadı, öz-özünə dedi: “aha, yaxşı oldu ki, o məni Məlik Cümşüd bildil;ə gün yol gedəndən sonra, gördü uzaqda bir qalaça görünür. Üz qoydu qalaçaya tərəf. Elə bir az getmişdi ki, bir də gördü deyəsən yanından bir səs gəlir. Dönüb baxanda gördü bir kəllədi, atıla-atıla yanınca gəlir. Burasın deyim ki, bu qardaşların üçü də yaman bir-birinə oxşayırdılar.
– Məlik Cümşüd, bə niyə belə? Bəs bu sifətə niyə düşmüsən?
Oğlan elə qardaşının adın eşitcək ürəyi tappıldadı, öz-özünə dedi: “aha, yaxşı oldu ki, o məni Məlik Cümşüd bildi. İndi mən bütün işləri bilərəm”. Kəllə doğrudan da onu elə Məlik Cümşüd bilmişdi.
Məlik Əhməd dedi:
– Başıma çox qəzalar gəldi, kəllə!..
Kəllə dedi:
– Eybi yoxdu, ondan ötrü niyə özünü sıxırsan? Bax o ki, dərvişin qalaçasını görürsən, get atı, şiri, zümrüdü gör, sonra gələrsən yanıma.
Məlik Əhməd keyfindən başladı oynamağa. Özün birbaş verdi qala çaya. Bir-bir otaqları gəzirdi ki, bəlkə qardaşından bir əsər tapa bilə. Ta ki, gəzə-gəzə gəlib qırxıncı otağa çatdı. Baxdı ki, bir at yanında bir balası, bir aslan yanında bir balası, bir də bir zümrüd quşu yanında bir balası, burda bağlanıblar.
Məlik Əhməd tez cavab verdi:
– Deməyə də utanıram. Başıma çox qəzalar gəldi. Sizin yanınızda lap üzüqarayam.
At onun sözün kəsdi:
– Ondan ötrü niyə ürəyini sıxırsan? Ala, bu biri balamı min!
Zümrüd dedi:
– Ala, mən də bu biri balamı verim sənə.
Aslan dedi:
– Al, bu da mənimki, götür, qurban olsun sənə!
Məlik Əhməd atı mindi, quş başının üstündə, aslanın balası yanında, üz qoydu yola. Elə bir az getmişdi ki, kəllə atılıb çıxdı bunun qabağına.
– Dayan, Məlik Cümşüd, görürəm başına gələn qəza-qədər sənin fəhmini qaraldıb. Bax mən sənə dediyim sular buradadı. Yenə birinci ağ suda çim, sonrakı qırmızı sudan yanaqlarına sürt, qara sudan qaşlarına, kirpiklərinə çəkib sonra gedərsən. Məlik Əhməd başa düşdü ki, qardaşı həmin bu yollardan keçib, bu şeyləri də eləyib. Atı vurdu, yola düşdü. Kəllənin dediklərinin hamısını eləyib qardaşı Məlik Cümşüdə lap oxşadı. Məlik Cümşüdü tanıyan adamlardan hankısı onu görsəydi, hökmən deyərdi ki, elə bu odu, lap elə bil ki, bir almaydılar yarı bölünmüşdülər.
Bəli, Məlik Əhməd kəllənin dediklərini eləyəndən sonra düzəldi yola. De az getdi, çox getdi, gedib yetişdi bir şəhərə. İçəri girəndə baxdı ki, bütün şəhər qara baydaqlarla bəzənib. Yol uzunu nə qədər adama rast gəldisə arvadlı-kişili hamısı qara geyinmişdi. Məlik Əhməd lap mat qaldı. Bazara çıxdı, baxdı ki, camaat bunu görcək qara baydaqları çıxardıb qırmızı baydaq asdı. Öz üstündəki qara paltarları tez çıxardıb hara isə üz tutub qaçırlar. Hamı qışqırır, bağırır. Məlik Əhməd səs-küyün içində ancaq bunu anlaya bildi ki, hamı deyir “vəliəhd gəldi”. Məlik Əhməd məsələni anladı. Bildi ki, onu qardaşı Məlik Cümşüdə oxşadırlar. Batdı fikrə ki, yaxşı, indi mən necə eləyim? Görəsən qardaşım burada nəçi imiş? Mən özümü burada necə qələmə verim? Elə bu fikirlə yavaş-yavaş atını sürürdü ki, bir də gördü, qabaqda qoşunun ucu açıldı. Demə padşaha muştuluq veriblər ki, kürəkənin gəldi, o da qoşunu, vəzir-vəkili yığıb kürəkəninin pişvazına çıxıb. Elə padşah Məlik Əhmədə çatcaq heç fürsət vermədi ki, o ağzın açsın, boynun qucaqlayıb üzündən-gözündən öpməyə başladı. Məlik Əhməd baxdı ki, qiyamət başqa qiyamətdi. Məlik Əhməd fikirləşdi ki, əgər mən işi açsam bəlkə qardaşımı tapmaq mümkün olmadı, elə yaxşısı budu, qoy elə bilsinlər. Odu ki, dedi:
– Heç zad canım, çıxmışdım ova, bir ceyrana rast gəldim, qovhaqov-qovhaqov belə yubandım.
De şəhər təzədən bəzəndi. Gəldilər barigaha. Axşamüstü idi. Bir az orda-burda söhbət-zad elədilər, tainki qaranlıq düşdü. Hərə öz mənzilinə çəkildi. Məlik Əhməd də öz dəyirəsinə gəldi. İçəri girdi, bir də gördü nə... dünya gözəli kimi bir qız durub evdə. Fikirləşdi ki, görəsən bu kim ola... Elə o bu fikirdəydi ki, qız özün atdı onun üstünə. Qollarını boynuna salıb başladı danışmağa ki, ay nə bilim indiyə kimi haradaydın? Niyə gedəndə mənə deməmişdin? Ay nə bilim az qalmışdım səndən sonra özümü öldürəm... Məlik Əhməd anladı ki, bu qardaşı Məlik Cümşüdün arvadıdı. Qaldı avara ki, indi bu nə eləsin? Arvad da ki, zalımın qızı elə hey deməzdən öpürdü. Öpüşün cütü bir qəpik, nisyə xərmən vaxtına. Qərəz, Məlik Əhməd bir təhər bunu sakitləşdirib bəhanə elədi ki, mənim yuxum gəlir, yatmaq istəyirəm. Tez soyunub girdi yerinə. Ancaq əvvəlkindən də böyük bir əngələ keçdi. Qız dinməz-söyləməz soyunub yıxıldı onun yanına. Bəli, işlər lap düzəldi.
Məlik Əhməd qılıncın qoydu ortalığa ki:
– Bax, bu qılıncdan bu yana keçməyəsən.
– Niyə?
– Onun səbəbini sonra deyərəm.
Qız Məlik Əhmədin bu hərəkətindən küsüb üzün döndərdi o yana, yatdı. Məlik Əhməd canı qurtardı. Səhər yuxudan durdular. Məlik Əhməd dedi, çıxım küçə-bacan bir dolanım, bəlkə qardaşımdan bir iz tapım. Elə bir az küçə ilə getmişdi, gördü ki, bir qarı əlində bir kağız durub ağlayır. Qarı bunu görcək başladı yalvarmağa ki:
– Ay bala, qürbətdə bir oğlum var, ondan kağız gəlib, bir adam tapmıram ki, bunu mənim üçün oxuya.
Məlik Əhməd kağızı aldı ki, oxuya, qarı o yana, bu yana baxıb dedi:
Elə Məlik Əhməd həyətə girmişdi ki, qapı bağlandı. Gördü ki, bəli, düşüb tilsimə. Qarı əlində bir çubuq zahir oldu.
– De görüm, Gül Sənavərə neynədi, Sənavər Gülə neynədi?
Məlik Əhməd məəttəl qalıb dedi:
– Mən nə bilim?
Bu da qalsın burda, sənə kimdən xəbər verim, üçüncü qardaş Məlik Məhəmməddən. Məlik Məhəmməd gördü ki, qardaşı Məlik Əhməd də getdi, gəlib çıxmadı. Bir çox xahişdən, iltimasdan sonar atasından izin alıb düzəldi yola. Həmin yoldan gəlib keçəndə kəllə bunu da Məlik Cümşüdə oxşadıb dedi:
– Məlik Cümşüd, bu nədi? Yenə niyə bu hala düşdün?
Məlik Məhəmməd anladı ki, qardaşları bu yol ilə gediblər. De özün nişan verməyib fənd ilə kəllədən bütün əhvalatı öyrənib gəldi dərvişin qalaçasına. At bunu görcək soruşdu:
– Məlik Cümşüd, yenə balamı itirdin?
– İtirdim.
– Ürəyini sıxma, gəl min öz üstümə!
Bəli, Məlik Məhəmməd atın özünü mindi, aslanın özü də düşdü bunun yanına, zümrüd də oğlanın başının üstündə yola düşdü. Bu da kəllənin dediyi kimi sularda çimdi, gözünə, qaşına çəkdi, yanaqlarına sürtdü, başını yudu, gəlib axırda padşahın şəhərinə yetdi. Bunu da padşah gəlib pişvaz elədi. Bu da qılıncın ortaya qoyub gecəni yatdı. Səhər bazara gedəndə qarıya rast gəldi. Qarı nənə əlində kağız ağlayırdı.
Elə Məlik Məhəmmədi görcək aldadıb içəri saldı:
– De görüm, Gül Sənavərə neynədi, Sənavər Gülə neynədi?
Məlik Məhəmməd bir balaca fikirləşəndən sonra dedi:
– Mənə qırx gün möhlət ver! Qırx gündən sonra sənə deyərəm.
Qarı bunu daş eləməyib ötürdü. Məlik Məhəmməd çıxıb tükü tutuzdurdu, at, quş və aslan üçü də hazır oldular. Ata dedi:
– Götür məni Sənavər padşahın vilayətinə!
At dedi:
– Bu yol çox əziyyətli, qorxulu, tilsimli yoldu. Mən səni qırx günə aparıb gətirə bilmərəm. Yaxşısı budu, qoy səni zümrüd quşu aparsın. Məlik Məhəmməd yol üçün lazım olan şeyləri alıb özü də zümrüd quşuna minib qalxdılar göyə. Bir neçə gün sonra zümrüd quşu bir qala-çanın yanında düşüb, Məlik Məhəmmədi yerə qoyub dedi:
– Bax, Məlik Məhəmməd, Sənavər padşah indi bu qalaçada olur.
Al tükümü, qorxma, get, lazım olcaq yandırarsan, mən gələrəm.
Məlik Məhəmməd quşu buraxıb qalaçanın qapısını döydü. Soruşdular:
– Kimsən, kimi istəyirsən?
– Qəribəm, bu gecə Sənavər padşaha qonaq olmaq istəyirəm. Qapını açıb Məlik Məhəmmədi Sənavər padşahın yanına gətirdilər.
Baxdı ki, Sənavər qoca bir kişidi. Bəli, görüşdülər, xoş-beş, on beş Sənavər ondan soruşdu:
– Nə işin var, bala?!
– Qibleyi-aləm sağ olsun, mən Gül ilə sənin əhvalatını bilməkdən ötrü sənin yanına gəlmişəm.
Sənavər padşah gülüb dedi:
– Bala, məndən hər nə istəsəydin çox razılıqla sən verərdim. Amma bunu deyə bilmərəm. Bu bir sirrdi ki, bunu gərək bir Allah bilə, bir də mən.
Məlik Məhəmməd çox təvəqqe elədi, heç bir şey çıxmadı. Sənavər padşah razı olmurdu ki, olmurdu. Bir az söhbətdən sonra xörək gəldi. Məlik Məhəmməd baxdı ki, qabaqca ipək yorğan-döşəkdə bir it gətirdilər. Sonra qızıl qəfəsdə bir göyərçin gətirdilər. Xörəyi qabaqca qoydular itin qabağına. İt yeyib doyandan sonra, artığını qoydular göyərçinin qabağına. Göyərçin yemədi. Ondan sonra bir adam kəlləsi gətirdilər, bir ağacla onu döydülər. Göyərçin bunu görəndə yanıqlı bir ah çəkib başladı yeməyə. Məlik Məhəmməd lap qaldı məəttəl. Özünü saxlaya bilməyib Sənavər padşahdan soruşdu:
– Qibleyi-aləm, mən bu işə lap mat qaldım. Bu nə kəllədi? O nə itdi? O nə göyərçindi? Bu nə məsələdi?
Sənavər padşah gülüb dedi:
– Elə bunu sənə desəm, onda sən Güllə mənim əhvalatımı bilmiş olarsan. Bu it də, bu göyərçin də, bu kəllə d hamısı bu məsələdə olublar.
Məlik Məhəmməd dedi:
– Qibleyi-aləm, mənim marağım birə-beş artdı. Ölsəm də bu əhvalatı bilməmiş buradan gedəsi deyiləm.
Sənavər padşah dedi:
– İndi ki, belədi, mən bu əhvalatı sənə danışaram, ancaq bir şərtlə. O da budu ki, əhvalatı danışıb qurtarandan sonra səni öldürrəm.
Məlik Məhəmməd razı oldu. Sənavər padşah başladı:
– Mən qırx ölkədən bac-xərac alan bir padşah oğluyam. Bu Gül də mənim baş hərəmim idi. Mənim bir yaxşı atım var idi ki, həmişə ona kişmiş yedirdərdim. Amma nə qədər xərc qoyurdumsa bu günü-gündən dala gedib arıqlayırdı. Axır bir gün mehtəri çağırıb soruşdum ki, balam, bu ata mən bu qədər xərc qoyuram, bu niyə kökəlmir!
Mehtər cavabındı mənə dedi:
– Qibleyi-aləm sağ olsun, at haradan kökəlsin ki, gündüzlər yedirdib, gecələr səhərə qədər minirsən.
Mən fikrə getdim, necə yəni gecələr səhərə kimi minirsən. Mən gecələr atı minmirdim. Bunu minən kimdi? Ancaq bu barədə mehtərə bir söz deməyib onu mürəxxəs elədim. Fikrim bu idi ki, gecə mənim adımla mənim atımı minəni tutam. Ona görə də gecə özümü yuxuluğa vurub gözləyirdim ki, görüm mehtəri kim səsləyəcək. Gecənin bir vaxtı gördüm ki, arvadım Gül yavaşca yanımdan durdu. Mənə diqqətlə baxdı ki, görsün yatmışam, ya yox. Mən də bunu görüb özümü lap yuxuluğa vurdum. Elə bil ki, bir ildi yatmışam. Elə ki, Gül arxayın oldu mən yatmışam, mənim paltarımı geydi, qılıncımı çəkib üç dəfə başımın üstə silkələdi, sonra yavaşca qapıdan çıxdı. Baxdım ki, həyətdə mehtəri çağırır.
– Mehtər, atı ver!..
Mehtər atı gətirdi. Özü də yazıq deyirdi:
– Görürsənmi qibleyi-aləm, gecələr belə minirsən, səhər də məni danlayırsan ki, at niyə arıqlayır? Ta mən başıma nə kül töküm?
Arvadım Gül bunun sözlərinə qulaq asmayıb, heç bir cavab da verməyib atı minib yola düzəldi. Mən də yallah, bunun dalınca... Gethaget, gedib bir dağa çıxdıq. Dağın dibində Gül atdan düşüb bağladı, özü girdi bir mağaraya. Mən də onun dalınca özümü mağaraya soxub qaranlıq bir bucaqda gizləndim. Haman ipək yorğan-döşəkdə gördüyün bu it mənim yanımca evdən gəlmişdi. Baxdım ki, mağarada yekə bədənli bir lotu əyləşib, özü də bir kifirin biri. Gül özün verdi lotunun yanına. Lotu heç ona fikir də vermədi. Gül qarabaş kimi bir az qapıda durdu, durdu, axırda qabağa gedib qolun lotunun boynuna saldı. Lotu onu itələyib yıxdı yerə, qışqırdı üstünə ki:
– İndiyə kimi hansı cəhənnəmdəydin?
Gül ağlaya-ağlaya onun qabağında diz çökdü ki:
– Vallah, indicə yuxuya verib gəlmişəm.
Lotu ona bir sillə vurdu. Gül ona yalvarmağa başladı. Düzü bu mənə çox ağır gəldi. Mən Sənavər padşah olum, mənim baş hərəmimi bir itin birisi sillə ilə vursun. Lotu ilə əlbəyaxa olduq. Az qalmışdı ki, lotunu yıxam, bir də baxdım ki, öz arvadım Gül lotuya kömək eləyir ki, məni öldürsün. Bu hində həmin it mənim harayıma çatdı. Daldan lotunu yırtıb mənə kömək elədi. Lotunu öldürdük, Gülü də götürüb evə gəldim. Elə qapıya yetişəndə Gül xapdan mənim başıma ağac vurub dedi:
– İndi ki, sən mənim sevgilimi öldürdün, ol it!
– Dədə, bu naməhrəm kişini niyə həyətə gətiribsən?
Qəssab o yana, bu yana baxıb məəttəl qalmışdı ki, naməhrəm kişi kimdi?
Qız dedi:
– Dədə, bu it Sənavər padşahdı.
– Ay qız, kəs səsini! O nə sözdü? Sənavər padşah eşidər, dərimizə saman təpər.
– Vallah, bu Sənavər padşahdı. Bunu yəqin arvadı Gül bu hala salıb. Mən bu saat bunu sağaldaram.
Bunu deyib qız bir kasa su gətirdi, bir əfsun oxuyub pilədi suya, tökdü mənim başıma. Sonra çubuqla məni vurub dedi: “ol Sənavər padşah”. Mən oldum Sənavər padşah, qayıtdım evə, gəldim qapıya, evə gircək Gül məni gördü, əlindəki çubuqla məni vurub dedi:
– Ol eşşək.
Mən oldum eşşək. Elə küçəyə çıxcaq bir rəncbər kişi, məni sahibsiz görüb tutdu. Axşama qədər mənə küləş daşıtdı. Belim ta lap yağır olmuşdu. Axşam bir təhər əkilib yenə özümü qəssabın dükanına yetirib düşdüm onun dalına. Bəli, qəssab da məni sahibsiz görüb kəmalehtiramla qıçların aşırdı üstümə, evinəcən məni mindi. Həyətə girəndə qız yenə məni tanıdı. Yenə əfsun oxuyub, məni əvvəlki halıma qaytardı. Özü də dedi:
– Əgər bu dəfə də Gül fürsət tapıb səni heyvandan-zaddan eləsə, ta sənin dərmanın yoxdu, ala bu çubuğu, bu dəfə də sən çalış onu bir şey elə!
Çubuğu alıb evə gəldim. Qapını döydüm. Elə Gül çıxcaq fürsət verməyib çubuqla onun başından vurdum. Ancaq ürəyimdən gəlmədi ki, onu başqa heyvan eləyim, dedim, “ol göyərçin!” sonra padşahlıqdan əl çəkib bunları da götürüb çəkildim bu qalaçaya. İndi qabaqca xörəyi verirəm itə, it doyandan sonra artığını verirəm ona. Yemək istəmir, onda mən də o lotunun kəlləsini döydürürəm. O kəllənin döyülməyinə tab eləyə bilməyib xörəyi yeyir. İndi bala, bil, gör, Gül Sənavərə neynəyib, Sənavər Gülə neynəyib?..
Oğlan dedi:
– Sağ ol, indi ixtiyarın var məni öldürəsən. Ancaq izin ver çıxım dəstəmaz alım, gəlim iki rükət namaz qılım, sonra.
Sənavər padşah razı oldu. Bilirdi ki, qalaçanın divarları uca, qapısı da bağlı, oğlan heç bir yerə qaça bilməyəcək. Məlik Məhəmməd çıxdı qalaçanın həyətinə, quşun tükün tutuzdurdu. Quş gəldi, minib qalxdı göyə. Qırxıncı gün qarı bir də gördü ki, bir şey gurultu ilə düşdü həyətə. Çıxıb gördü Məlik Məhəmməddi. Məlik Məhəmməd bütün Sənavər padşahdan öyrəndiklərini bizim bildiyimiz kimi ona danışdı. Qarı dedi:
– Mən bunu öyrənmək üçün minlərcə adamları daş eləmişəm. İndi ki, sən öyrənib mənə dedin, ala hamısını dirildim verim sənə. Ancaq Sənavər Gülü elə elədisə, gör indi Gülün bacısı Sənavərin başına nə işlər gətirəcək...
Qarı bir əfsun oxudu, daşlar hamısı oldu adam. Məlik Məhəmməd qardaşların tapdı. Gəlib Məlik Cümşüdün arvadın da götürüb öz vilayətlərinə getdilər."
Qoca lələ Məlik Məmmədin əhvalatın ona danışdı:
– Qarın üstündə qırmızı qan ləkəsini görəndə Məlik Məmmədin ağ üzündəki xalı yadıma düşdü. Gülnar xanım atasının yanına gedib bütün qoca lələnin danışdıqlarını ona danışdı. Dedi ki:
– Ata, izin ver, mən gedim Məlik Məmmədi axtarmağa.
Atası nə qədər dəlil-dəlayil dedisə mümkün olmadı. Qız nıx dediyin dedi. Axırda vəzir zəmini-ədəb öpüb dedi:
– Padşah sağ olsun, indi ki, belədi, qoy getsin. Biz də bu qoca kişini burada saxlarıq. Əgər Gülnar xanım iki ilə gəldi, nə xub, gəldi, əgər yox, gəlmədi, onda bunu öldürərik. Padşah çar-naçar razı oldu. Gülnar xanım çəkildi öz otağına, altdan geyindi, üstdən qıfıllandı, üstdən geyindi, altdan qıfıllandı. Bir at mindi, hamı ilə görüşüb yola düşdü.
Günə bir mənzil, təyyi-mənazil, gecəni günə qatdı, günü gecəyə, üç ay tamam at sürdü, üç ayın tamamında gəlib bir qalaçaya çatdı. O tərəfə boylandı, bu tərəfə boylandı, gördü ki, xeyr, heç bir yerdən bu qalaçaya daxil olmaq mümkün deyil. Elə belə atı yedəyində çəkib qala çanın ətrafın dolanırdı, bir də gözü sataşdı, gördü qalaçanın həyətində bir su gilifi var. Yavaşca atı çəkib bir kola bağladı, özü gilifdən keçdi, qalaçanın həyətinə. Baxdı ki, həyətdə bir kimsənə yoxdu. Amma qabaqda bir pilləkan var, çıxır qüləngərişə. Qədəm qoydu pilləkana, yavaş-yavaş qüləngərişdən keçdi, elə otağa daxil olanda gördü ki, vallah, burada bir qız oturub ki, şoxu adamın gözlərini qamaşdırır.
Qız bunu görcək dik qalxdı ayağa ki:
– Buyur, Gülnar xanım, xoş gəlmisən, səfa gətirmisən.
Gülnar qaldı məəttəl ki, görəsən bu məni haradan tanıyır. Qız Gülnar xanımın belə fikirdə olduğun başa düşüb, dedi:
– Gülnar xanım, sənə təəccüb gəlməsin. Mən səni yaxşı tanıyıram. Sən İstanbul padşahının qızısan. Sən məni tanımırsan, amma sən mənə çox yaxşılıqlar eləmisən. Mən ölənədək onları yaddan çıxartmaram. Gülnar xanım ha fikirləşdi, yadına düşmədi ki, düşmədi. Onda qız dedi:
– Gülnar xanım, biz üç bacıyıq. Özümüz də pərilər padşahının qızlarıyıq. Biz hər cümə axşamı öz atamızın evinə qonaq gedəndə, sənin gözəlliyinə tamaşa etmək üçün, gəlib sənin küləfrənginə qonuruq.
– Gülnar xanım, biz üç bacı, üç qardaş divə ərə getmişik. Mənim ərim lap kiçik qardaşdı. Bunu bilə bilməz. Bunu bilsə-bilsə o biri bacılarımın ərləri bilərlər. Bunu deyib ortancıl bacısına namə yazdı, verdi Gülnar xanıma, yolu-zadı da ona göstərdi. Gülnar xanım atı minib yola düşdü. Üç gün, üç gecə at sürəndən sonra, Gülnar xanım gəlib çıxdı bu bacının qala-çasına. Düşüb bir tərəfdə atı yancidar elədi, özü gilifdən keçib daxil oldu qalaçaya. Naməni verməmiş qız Gülnar xanımı tanıdı. Gəldilər əyləşdilər. Gülnar xanım cibindən naməni çıxardıb verdi. Qız əhvalatdan xəbərdar olub onu zirzəmidə gizlətdi. Elə ki, əri gəldi evə, ondan soruşdu ki:
– Bəs ay filankəs, Qəndahar padşahının oğlu Məlik Məmməddən sənin xəbərin yoxdu?
Div qızı çox istəyirdi. Əvvəl demək istəmədi. Ancaq qız bir az üzgözünü turşutcaq ürəyi tab gətirməyib dedi ki:
– Onu mənim böyük qardaşım oğurlayıb bir dağda tilsimbənd eləyib.
Qız nə qədər elədi ki, hansı dağda, div deməyib and içdi ki, o bilmir. Qız əhvalatı sabahısı Gülnar xanıma xəbər verdi, bir namə də o biri bacısına yazıb Gülnarı yola saldı. Bəli, Gülnar gəlib çıxdı üçüncü bacının qalaçasına. Görüşdülər, danışdılar, bu bacı dedi ki:
Amma yenə də onu zirzəmidə gizləyib ərinin yolun gözləməyə başladı. Gecə div gəldi, gördü ki, qız bikeyf oturub.
Soruşdu:
– Ay qız, nə var, yenə burnunu sallamısan?
Qız yalvara-yalvara ona dedi:
– Keçən uğur10 atamın yanına gedəndə Qəndahardan keçdik. Bütün camaat qara geymişdi. Soruşduq nə var, dedilər ki, padşahın on dörd yaşında bir oğlu itib. İndi elə birdən yadıma düşdü. Sən bu barədə heç bir şey bilmirsən? Div elə bunu eşitcək qızın ağzının üstündən bir sillə vurdu. Qərəz, nə başını ağrıdım, div nə qədər söydü, döydüsə, qız əl çəkmədi ki, çəkmədi. Axır div boynuna aldı ki, Məlik Məmmədi o oğurlayıb, özün də yeddi təpə qalasında tilsimə salıb. Qız səhər əhvalatı Gülnar xanıma xəbər verdi. Gülnar xanım ona tapşırdı ki, indi də öyrənsin o tilsimi necə sındırmaq olar. Bir də ki, öyrənsin görsün divin canı nədədi. Div qıza dedi ki:
Amma qız nə qədər elədisə div öz canının yerin demədi ki, demədi. Bir-iki gün belə qaldı. Axırda div gördü ki, qız əl çəkməyəcək dedi, evdə bir əl ağacı var, mənim canım o əl ağacındadı. Qız əhvalatı Gülnara xəbər verdi. Gülnar bildi ki, div yalan danışıb, onun canı əl ağacında olmaz. Odu ki, ona dedi:
– O əl ağacını təmizlə, yaxşı-yaxşı bəzə!
Qız gəlib əl ağacını qırmızı ipəyə tutdu, qoydu evdə lap yaxşı bir yerə. Div gəlib işi belə görəndə səbəbin qızdan soruşdu:
Qız dedi:
– Bəs sənin canın ordadı, onun üçün elə eləmişəm.
Div gördü ki, qız onun canına belə hörmət eləyib, açıb doğrusun dedi ki, onun canı həmin qalaçada bir çarhovuz var, onun içində üç dənə ağ balıq var, o ağ balıqların birindədi. Gülnar xanım əhvalatın hamısın öyrənib üz qoydu haman qalaçaya tərəf getməyə. Gethaget, gethaget, gəlib çatdı yeddi təpə qalaçasına. Gördü bir dar mağara var. Girdi mağaraya, bir qədər getmişdi, qabağına bir yekə pələt kimi bir qalaça qapısı çıxdı. Baxdı ki, burdan içəriyə girməyə heç bir yol
yoxdu. Paltarının altına bağladığı qılıncını çıxardıb qapının qıfılın sındırdı, girdi içəriyə. Baxdı ki, böyük bir məhlədi, düz ortada bir çarhovuz var. Gəldi gördü doğrudan da burada üç dənə yaxşı, gözəl ağ balıq var. Hər nə qədər əlləşdisə, bunları tuta bilmədi. Axırda hovuzun ayağın açıb başladı suyu buraxmağa. Beləliklə, balıqların ikisini tutub öldürdü,
elə üçüncü balığı tutmaq istəyirdi ki, bir də gördü göy titrədi, yer titrədi, budu div anqıra-anqıra gəlir. Tez balığı atdı torpağa, qılıncı çəkib onu iki böldü. Div yarı yolda yıxılıb cəhənnəmə vasil oldu. Gəldi bu yana, gördü dağın ətəyində barı kimi bir yerdə qırx dildə yazılmış daşlar asılıb. Gülnar xanım dünyanın bütün elmlərindən baxəbər idi. Başladı bunları bir-bir oxumağa. Axırıncı daşı oxuyub qurtaranda elə bil ki, dağ hərəkətə gəldi. Barı yarıldı, girdi içəriyə, gördü
Məlik Məmməd bir qızıl taxtın üstündə yatıb, amma yarımcandı. Cibindən Quranı çıxardıb oxumaq istədi. Amma baxdı ki, oxuyub tamamlaya bilməyəcək. Çünki bilirdi ki, belə adamları tilsimdən oyatmaq üçün tamam qırx gün arasını kəsmədən Quran oxumaq lazımdı. Ona görə də qapını yenə də əvvəlki kimi bərkidib çıxdı çölə. Elə bir az getmişdi ki, qabağına bir karvan çıxdı. Karvanda bir qız var idi, Gülnar üstündəki qızılları verib o qızı aldı, getdi qalaçaya. Qıza əhvalatı başdan-ayağa danışdı. Məlik Məmmədin taxtının yanında başladı Quran oxumağa. O, özü yorulanda qız onun ağzından alıb dalısın oxuyurdu ki, arası kəsilməsin, çünki onda batil olardı. Bu minvalla düz otuz doqquz gün, otuz doqquz gecə oxudular. Lap qurtarhaqurtarda Gülnar xanım baxdı ki, yox, ta heç saxlaya bilmir özün, elə gözləri yumulur
ki, yumulur. Axırda qorxdu ki, birdən yuxu tutar batil olar, qalıb naçar qızı oyatdı, Quranı ona verib, özü başın yerə qoydu ki, bir çimir yatsın ki, bəlkə bir gözünün acısın ala. Bu yatmağında olsun qırx günün tamamında Məlik Məmməd asqırıb durdu. Gözün açıb gördü yanında bir qız oturub Quran oxuyur. Soruşdu:
– Sən kimsən?
Namərd qız cavabında dedi:
– Mən burada düz qırx gündü ki, səni ayıltmaq üçün gecə-gündüz Quran oxuyub xətm tuturam. Məlik Məmməd ətrafına baxıb yerdə yatan bir adam gördü. Bu, Gülnar xanımdı, başın örtüb yatmışdı. Məlik Məmməd soruşdu:
– Bəs bu kimdi, burda yatıb?
Qız dedi:
– O səni bu günə salan adamdı. Düz qırx gündü ki, mən onunla çarpışıram. Axırda mən ismi-əzəm oxuyub onu yatırtmışam. Qız dil ilə Məlik Məmmədi aldadıb götürüb qaçdı. Bunlar qaçmaqda olsunlar, sənə kimdən xəbər verim Gülnar xanımdan. Gülnar xanım bir vaxt ayıldı, baxıb gördü ki, ay dadi bidad, heç kəs yoxdu. Elə o saat bildi ki, qız namərd çıxıb. Durub tez çıxdı ki, çatıb əhvalatı Məlik Məmmədə danışsın, gördü ki, xeyr, onlar bir səs mənzilində
gedirlər. Daldan çağırdı, onlar dönüb baxdılar. Məlik Məmməd qızdan soruşdu:
– O kimdi?
Qız dedi:
– Amanın bir günüdü ki, gəl qaçaq! O, həmin səni oğurlayıb gətirən divdi. İndi də bu qiyafətə özün salıb.
Yazıq Məlik Məmməd də buna inanıb başladı qaçmağa. Gülnar qovdu, bunlar qaçdı, axırda Gülnar o vaxt çatdı ki, bunlar miniblər Qəndahar tərəfə gedən bir gəmiyə, gəmi də elə handa-handadı ki, yola düşsün. Gülnar nə qədər yalvardı, gəmiçi bunu gəmiyə götürmədi ki, götürmədi. Namərd qız Gülnarı bu çöllü-biyabanda qoyub, onun yarı ilə qol-boyun çıxıb getdilər. Gülnar xanım qaldı burda. Bura gəmi ayağı idi. Bir neçə vaxt burda qalandan sonra bir təhər bir gəmiçiyə yalvar-yapış eləyib gəmiyə mindi ki, ta Qəndahara kimi gəminin nökərçiliyin eləsin. Bu minvalla gəlib çıxdı Qəndahara. Girdi şəhərə, yolla gedirdi, gördü ki, bir dəyirmançı at yerinə özün qoşub daşa fırladır. Gəldi bu dəyirmançının yanına, dedi:
Dəyirmançı dedi:
– Ay bala, bir arvadım var, yeddi qızım, heç onların çörəyin çıxarda bilmirəm. Səni neynəyəcəyəm?
Gülnar dedi:
Çox danışıqdan sonra dəyirmançı Gülnarı götürüb apardı evlərinə. Bunlar burda qalmaqda olsunlar, sənə kimdən xəbər deyim, Məlik Məmmədlə qızdan. Bəlli, xəbər çıxdı ki, Məlik Məmməd gəlir. Ta padşahın gözü dünyanı görmədi. Şəhər bəzəndi, qoşun atlandı, çıxdılar pişvaza. Məlik Məmmədlə qızı gətirdilər şəhərə. Məlik Məmməd əhvalatı atasına danışdı. Atası gördü ki, oğlunu qurtaran bu qızdı. Üzün qıza tutub dedi:
– Ay qız, mənim balamın tapılmağına sən səbəb olmusan, istə
görüm məndən nə istəyirsən.
Qız dedi:
Bir gün ona dedi ki:
– Ay ata, dəyirman işlətməkdən bir şey çıxmaz. Sən mənə bir az yun al, mən bir xəli toxuyum, apar sat!
Dəyirmançı gedib bir az yun aldı, bir də həcət-məcət aldı gətirdi, verdi Gülnar xanıma. Gülnar xanım başladı bir xəli toxumağa. Özü də ta lələ İstanbula gələn gündən belə başına gələn qəza-qədəri başladı naxış ilə yazmağa bu xəlçənin üstünə. Bu burada toxumağında olsun, bir tərəfdən Məlik Məmməd tapılıb, bir də ki, toy eləyib deyə, şəhərin böyüyü, kiçiyi, hərə özünə görə xələt alıb gündə gedirdilər mübarəkbad eləməyə. Bu şəhərdə lotu Abbas adında bir dəllək var idi. Bunun lotuluğunu hamı bilirdi. Özü də həmişə böyük-böyük adamlarla oturub durardı. Məlik Məmmədlə də get-gəli var idi. Bir gün günorta çağı birdən bunun beyninə düşdü ki, gəl bir get Məlik Məmmədin keyfin xəbər al. Çıxdı meydana ki, bir xələt alsın. Gördü ki, bir qoca kişi bazarda yaxşı bir xəli satır. Amma xəli də doğrudan qəşəng şeydi. Elə iki göz istəyir ki, oturub ona tamaşa eləsin. Amma kişi xəlini çox baha deyirdi. Odur ki, heç kəs almırdı. Lotu
Abbas fikirləşdi ki, sən öləsən, elə bu Məlik Məmmədə layiq şeydi, salar öz arvadının otağına. Ta nə bilsin ki, arvadı qotur xortdanın biridi. Qərəz, pulun verib bu xəlini aldı, düzəldi yola. Birbaş padşahın qonaq daşının üstünə. Gəlib xəbər verdilər Məlik Məmmədə ki, bəs lotu Abbas oturub qonaq daşının üstündə. Bəli, pələt qapısın açdılar, lotu Abbas da buyurdu içəri. Gəldi Məlik Məmmədlə görüşdü, xəlini elə orada qoyub bir az söhbət edəndən sonra çıxıb getdi. Sabahısı dükanda, müştərilərin yanında basıb bağlayırdı ki, ay belə getdim Məlik Məmmədin yanına, ay belə əlli tümənə bir xəli alıb apardım, nə bilim belə Məlik Məmməd mənə dedi ki, sənin ənamın hamısınkından yaxşıdı.
– Lotu Abbas sənsən?
– Bəli, mənəm.
– Dünən o xəlini şahzadəyə sən gətirmisən?
Lotu Abbasın dili tutuldu:
– Bəli, mən gətirmişdim.
– Şahzadə bu saat səni istəyir.
Abbas lap əl-ayağın itirdi, dedi:
Məlik Məmməd dedi:
– Abbas, bu xəlinin bir tayı da var, yerdə də olsa, göydə də olsa gərək onu tapasan mənə.
– Gərək bu saat xəlinin tayın tapasan.
Qoca dedi:
– Xəlinin tayı var, amma uzaq yerdədi, gərək bir neçə gün gözləyəsən. Qoca gedib əhvalatı Gülnara dedi. Gülnar da elə o gün ikinci xəlini kəsmişdi. Ancaq hekayəti qəsdən qurtarmamışdı. O yerində saxlamışdı ki, qırxıncı gün, yuxu ona əsər eləyir, o yatır, qız başlayır Quranı oxumağa.
Qız dedi:
– Bu xəlini beş yüz tüməndən əskiyə verməzsən.
Qoca da eləcə elədi. Lotu Abbas bir az həndə-məndə eləmək istədi ki, ucuzlaşdıra, qoca dedi:
– Çox o yan bu yan eləyirsən, heç satmıram.
Lotu Abbas məəttəl qalıb xəlini beş yüz tümənə aldı, apardı Verdi Məlik Məmmədə. Məlik Məmməd oxuyub dedi:
– Abbas, biri də var, gərək onu da tapasan.
Gülnar xanım gecəni-gündüzə, gündüzü-gecəyə salmışdı. Bu üçüncü xəlidə hekayət qurtarırdı. Özü də orada yazmışdı ki, bu saat qoca dəyirmançının evində qalır. Məlik Məmməd bu xəlini də oxuyandan sonra əhvalatı atasına ərz
elədi. Qoşun atlandı, getdilər qızı gətirməyə. Lotu Abbas da qabaqda gedirdi. Amma ki, nə qədər elədilər, dəyirmançı dedi:
– Vermərəm ki, vermərəm.
Axırda dəyirmançını da gətirdilər qəsrə. Namərd qızı bağladılar bir dəli qatırın quyruğuna. Bəli, tədarük
– Yox, sənin lələn orda mənim atamın girovundadı. Gərək qabaqca oraya gedək. Bəli, qoşun atlandı, böyük cəlal-dəsgahla bunlar düşdülər yola, İstanbula tərəf getməyə.
Bunlar getməkdə olsunlar, sənə kimdən deyim, İstanbul padşahından. Onlar axı iki ilə şərt kəsmişdilər ki, Gülnar gəlməsə lələni öldürsünlər. İki il tamam oldu, padşah gördü yox, Gülnar gəlmədi. Əmr elədi ki, lələni assınlar. Vəzir bir dünyagörmüş qoca, ağıllı kişi idi. Zəmin-ədəb öpüb xahiş elədi, bir az da gözləsinlər. Bu gözləməklə düz iki il də gözlədilər.
Dörd ilin tamamında padşah dedi:
– Yox, ta asdıracağam.
Vəzir hər nə qədər xahiş elədi, padşah qulaq vermədi. Meydan quruldu, padşah qəzəb paltarın geyib çıxdı meydana. Lələni gətirdilər. Elə ipi boğazına keçirirdilər ki, məşriq tərəfdən başdan dırnağacan toza bulanmış bir qasid gəldi. Bu, Məlik Məmmədlə Gülnar xanımın göndərdiyi qasid idi. Gülnar xanımdan namə gətirmişdi. Qoşun atlandı, çıxdılar pişvaza. Ta ata ilə qızın, lələ ilə Məlik Məmmədin görüşmələrini özünüz hesablayın. Padşah başladı ki, mən gərək qızımın toyun burada eləyəm. Lələ də başladı ki:
– Yox, gərək öz vilayətimdə ola.
Axır vəzir zəmin-ədəb öpüb dedi:
– İndi ki, belədi, qırx gün burada eləyək, qırx gün orada. Eləcə də oldu.
Onlar yedilər, içdilər, qarıdılar. Siz də yeyin, için, qarıyın. Siz də sağ olun, mən də. Siz yüz yaşayın, mən iki əlli. Hansı çoxdu siz götürün, hansı azdı mənə qalsın."
"Biri var idi, biri yox idi. Günlərin bir günündə bir padişah var idi. Bu padişahın üç oğlu vardı. Günlərin bir günündə üç qardaş bir-birinə diyirlər:
Qardaşlar bazara çıxıb üç dənə qovun alırlar. Bu üç qovunun biri lap yetişmiş, o biri miyanə, üçüncisi alababat. Bu üç qovunu qızıl məcməyəyə qoyub ataları üçün yolladılar. Padişah qovunu görüb tez vəziri çağırtdırdı:
– Vəzir bu qovunlar nə olan işdir?
Vəzir dedi:
– Padişah sağ olsun, bu qovunları oğlanların alub, yəni biz bu qovunlar kimi yetişmişik.
Padişah fikrə getdi.

Səhər oldu, car çəkildi, heç kim evdən bayıra çıxmasın. Padişahın oğlanları ox atdılar. Birininki vəzirin qapısına düşdü. O birinki vəkilin qapusuna düşdü. Vəzirin qızını padişahın böyük oğlu aldı. Vəkilin ortancılı aldı.
Xəbəri verim sizə, padişahın kiçik oğlundan. Məlik Düçar ox atdı.
Oxu gedib düşdü bir qara küllügə. Məlik Düçar onun düşdügü yerə gedib gördü ki, bir meymun qızıl zəncirə bağlanıb. Məlik Düçar meymunu açıb yola düşdü. Padişahə xəbər getdi ki, kiçik oğlunun bəxtinə bir meymun çıxıb. Padişah qəmli oldu. Əmr verdi ki, şəhərin bir qırağında ona əv versinlər. Məlik Düçar meymunu götürüb getdi. Böyük qardaşdar qırx gün, qırx gecə toy edib evləndilər.
– Görəsən, Məlik Düçar meymun ilə nə edir?
İkinci qardaş dedi:
– Gəl, Məlik Düçar üçün xəbər yollayaq ki, atamız bizdən hamam istiyir.
Bir gün Məlik Düçarı çağırtdırıb dedilər:
– Atamız bizdən hamam istiyir.
– Mən pərilər padişahının qızıyam. Mən sənin bəxtinə çıxdım.
Məlik Düçarın gözləri işıqlandı. Meymun cilitdən çıxıb bir qız oldu.
Məlik Düçar dedi:
– Atamız bizdən bir hamam istəyir.
Pərilər qızı dedi:
– Durma, gedərsən pərilər padişahının yanına, diyərsən ki, qızı pərilər xanım deyir ki, atamdan qalan qarpuzu versin. Sora o qarpuzu götürərsən. Gün batanda yox, gün çıxan tərəfdə qarpuzı yerə vurarsan, qayıdıb dala baxmıyasan.
Məlik Düçar getdi. Ağacı yerə vurub pərilər xanımın atasından qalan qarpuzi istədi. Bir əl çıxdı, Məlik Düçara qarpuzı uzatdı:
Qarpuzu alıb gün çıxan tərəfə gəldi. Qarpuzu yerə çırpıb dala baxmadan geri döndü.
Padişah səhər yuxudan durub bağa çıxdı. Bir sağa baxdı nə gördü bir hamam tikilib. Sola baxdı, nə gördü, biri də burda tikilib. Gün padişahın gözinə düşdi. Əmma gün çıxanda bir hamam tikilib ki, adamın ağlını alır. Padişah vəziri hizüra çağırdıb dedi:
– Vəzir, bu gün gərək oğlanlarımın tikdirdigi hamamlara tamaşa edim.
Vəzir, vəkil yığışıb padişahın yanına düşüb getdilər. Padişah böyük oğlun, sora ortancılısının hamamına gedib, axırıncısı Məlik Düçar tikdirdigi hamama gəldi. Padişah hamamın qapusuna çata-çatmiya qullar-qarabaşlar padişahı əl üstə götürüb təxtə oturdular. Padişah çimdi. Əmma bu hamam padişahın huşini aparmışdı.
Belə bir imarət xəbəri qardaşlara çatdı. “Vay dad, Məlik Düçar bizi apardı. Atamız bizim tikdirdigimiz hamamı bəgənmədi”.
Ortancıl qardaş dedi:
– Gəl, bu dəfə Məlik Düçarı qonaq çağıraq. Belə diyək, guya atamız deyir ki, gərək Düçar adaxlısını da gətirsin. Onun da adaxlısı meymun olduğu üçün gəlib pərt qalacaq.
Qardaşlar xəbər yolladılar Məlik Düçar üçün. Məlik Düçar pərilər xanımın yanına gəlib dedi:
– İmdi atam səni qonaq çağırır, mən sənin üçün neçə edim?
Pərilər xanımı dedi:
Məlik Düçar yol elədi küllügə. Çatdı, ağacı yerə vurub dedi:
– Pərilər padişahının qızı pərilər xanımı deyir ki, atamdan qalan qızıl sandığı versin.
Məlik Düçar sandığı alıb gətirdi. Qız geyinib-kecinib Məlik Düçara dedi:
– İmdi gedək, al bu cildi bağla kürəkmin ortasına. Vay onda ki, qardaşların cilidimi yandıralar. Onda məni dayi görməzsən.
Qardaşlar böyük qonaqlıq etmişdilər. Öz atalarını da çağırmışdılar.
Məlik Düçar öz adaxlısı ilə məclisə girdilər, padişah vəzirə dedi:
Hamu oturdu, məclisin gözi Pərilər xanımında idi. Pərilər xanımı bir pilov nimçədən götürüb qolunun içinə tökür, yarısın yeyir. Baldızdar bunu görüb, bular da dügünü qollarına tökürlər. Xörək yeyildi, süfrə yığışdı. Böyük baldız durdu oynadı qolların tərpədəndə dügü səpələndi padişahın saqqalına. Sora Pərilər xanımı durdu oynadı, hər dəfə fırlananda yerə mirvari səpələndi. Padişah əl vurdu.
Xəbəri verim sizə qardaşlardan. Bu dəm bir manqal od qalayıb Məlik Düçarı oynatmaq bəhanəsilə dərini belindən açıb oda atdılar. Pərilər qızı vay diyib bir göyərçin oldu getdi. Gəldi bir ağac başında oturub dedi:
Padişahın əhvalı pozuldu. Məlik Düçar o günü ağladı. Şəhəri durub dəmir çarıq giyib dəmir hasa götürdü, yola düşdü.
Yol ağzında iki dev oturmuşdi. Buların atalarından bir xalça, bir papaq qalmışdı. Məlik Düçar devlərə yaxın gəlib bunların nə üstə sözdəşmələrin sordu. Divlərin birisi dedi:
– Ay insan qardaş, bizim atamızdan bir xalça qalmışdır, hər kəs onun üstə oturub deyir ki, Süleyman peyğəmbərin eşqinə, apar məni qoy filan yerdə, aparır. Bir də bu papaxdı ki, bunu da kim qoysa başına, heç kim onu görməz. Sən gəl bunu bizim aramızda böl.
Divlər bir tərəfə çəkildi. Məlik Düçar xalçaya minib papağı başına qoydu:
– Süleyman peyğəmbərin eşqinə, məni apar Pərilər vilayətinə.
Divlər bunu görüb, başlarına döyüb “vay insan qardaş bizi aldatdı” dedilər. Bular burda bir-birlərini dögməkdə olsun, sizə xəbər verim Məlik Düçardan.
Məlik Düçar həmən yerə çatdı. Şəhəri dolandı, əmma bir şey tapmadı. Günlərin bir günündə Məlik Düçar bir bağa girdi. Bir də gördü ki, üç göyərçin bir havuz qırağına gəlib oturdu. Cilidlərin çıxarıb çimməyə məşğul idilər. Məlik Düçar Pərilər xanımı görüb tanıdı. Tez öz adaxlısının cilidini oğurladı. Üç bacı çimdilər çıxdılar. Pərilər xanımı:
“vay, mənim cilidimi oğurladılar” – dedi.
Bacılar nə qədər gəzdilər, tapmadılar. Məlik Düçar cilidi oraya atıb buların dalınca düşüb əvlərinə getdi.
Neçə gün Məlik Düçar Pərilər xanımın evində qaldı.
Günlərin bir günündə Pərilər xanımı anasına dedi:
– Xörəydən heç doymuram?
Anası dedi:
Bir gün Pərilər xanımı gənə taam yeyirdi. Bu doymadı, birdən qayıdıb dedi:
– Ey gözə görünməyən insan kimi sənə and verirəm dünyadə kimi səvirsən çıq aşkara.
Məlik Düçar şepkülahi başınan götürüb dedi:
– Elə mən özüməm.
– Vay dad sən bura necə gəldin?
Pərilər xanımı anasını çağırtdırıb bütün əhvalatı danışdı, dedi:
– Atama deginən, Məlik Düçar gəlib.
Anası Pərilər xanımın atasının yanına getdi, onu and verdi ki, acıqlanmasın, qızın adaxlısı Məlik Düçar gəlib qızı aparmağa. Padişah fikirə getdi. Əmma bəni-insanə qız vermək istəmirdi. Məlik Düçarı öldürmək istiyirdi. Arvadı dedi:
– Əgər, o mənim üçün Gül ilə Sanavarın hekayəsin tapsa, mən ona qızı verrəm, tapıb gətirməsə, yox.
Anası qızının yanına gəldi. Atasının istədigi Gül ilə Sanavar nağılın Məlik Düçar gərək gətirsin.
Bu xəbəri Məlik Düçara qız yetirdi. Məlik Düçar şəpkülanı başına basıb xalçaya minib yola düşdü. Xalça Məlik Düçarı gülün damının üstünə qoydu.
Məlik Düçar aşağı endi. Sanavar bunu görüb dedi:
– Heyif sənnən, oğlan, bura gəldin. Mənim sirrimi heç kəs apara bilməyib. Bir çox cavanların başın kəsmişəm.
Məlik Düçar dedi:
– Sən mənə öz hikayəni nağıl elə. Sora öldürməlisən öldür məni.
Məlik Düçar dedi:
– Bundan məni qəni et.
Sanavar sözə başdadı:
– Biz ikimiz əmi qızı, əmi oğlu idik. Günlərin bir günündə biz evləndik.
Bir günləri yatmışdım, qulluxçularım mənim başımın üstə oturmuşdu. Bular özlüklərində bir-birinə deyirdilər. Heyif ağamızdan burda tək yatıb. Xanım isə qullar ilə eş-eşrətə məşğuldur. Əmim qızı qulluxçuları qovdu. Bir üzümə baxdı. Mən gözlərimi yumdum, sora qılıncı üç dəfə üstümə çəkdi, mən ayılmadım. Təxtinnən uzaqlaşdı, aşağı endi. Mən də durub bunun dalıncan düşdüm. Atımı minib yol elədi. Mən də təzədən bir at çıxarıb mindim, bunun dalıncan yol elədim. Əmimin qızı bir qalanın qabağında düşdü, içəri girdi. Həmən bu qul ki, başını kəsib saxlamışam, orada oturmuşdu. Mənim xanımımı görüb əyağa qalxdı:
– Ey süxtə! Bu vaqta qədər haradasan? Hamı kefin çəkib.
Əmim qızı içəri girdi, mənə bir sillə çəkdi. Vəfalı itim içəri girdi. Bərzənginin üstə atılıb xayasınnan dutdu. Mən qılıncı qaldırıb başını kəsdim. Evə qayıtdım. Mənim əmim qızı mənə bir çubux çəkdi, məni elədi bir eşşək. Düşdüm şəhəri gəzməgə. Bir qəssab məni dutub, evinə apardı. Qəssabın bir qızı varıdı. O tilisimçi idi. Məni görən kimi atasına dedi:
– Bu ki, insandı.
Mənə bir çubux çəkdi, adam elədi. Əlimə bir çubuq verib “get” dedi:
– Həmən adamın yanına çatsan, onnan qabaq sən bu çubuqla onı vur.
Mən də evə qayıtdım, əmim qızı qabağıma çıxdı. Mən bir çubux ona vurdum. Ürəgimdən gəlmədi, ceyran eliyib bir tərəfə bağlamışam.
Hər gün itin artığını onun qabağına qoyuram yemir. Mən də bu başa iyirmi-otuz çubux çəkirəm, o ağlayır. Sora itin artığını yeyir. İmdi isə dəstəmazı al, başını kəsəm.
Məlik Düçar bir az fikir edib dedi:
– Mən bir söz demirəm, ancaq mənə beş dəqiqə möhlət ver ki, bayra çıxım.
Məlik Düçar bayıra çıxdı. Şəpkülanı başına qoyub palaza minib, Süleyman peyğəmbərin eşqinə pərilər vilayətinə çatdı.
– Vay! Mən bu sirri neçə ildir saxlamışam, indi faş oldu.
Sanavar belinnən qılıncı çəkib ceyranı öldürdü.
Məlik Düçar taxtına çatdı, bütün gördügünü padişaha nəqil elədi.
Padişah qızı Məlik Düçara verdi. Məlik Düçar Pərilər xanımını atasının vilayətinə gətirib, qırx gün, qırx gecə təzədən toy etdi."
"Biri varıdı, biri yoxudu, Allahdan başqa heç kim yoxdu. Bir kasıb oğlan varıdı, adına Məhəmməd deyərdilər. Bu paçcahın qızın isdiyirdi.
Elçi göndərdi.
– Getsin xəbər gətirsin görək, Gül Sumana neylədi, Suman gülə neylədi? Onnan sora qızımı verərəm ona.
Elçi gəldi paçcah dediyin Məhəmmədə xəbər verdi. Məhəmməd dedi:
– Neynək, gedip gətirrəm.
– Gül Sumana neylədi, Suman Gülə neylədi?

Məhəmməd dedi:
– Yaxşı, onu da sana deyərəm.
Düşdü yola. Yavaş-yavaş gəldi, çıxdı bir şəhərə. Gəldi gördü bir qaltaxçı var. Qaltağı hazırrıyır. Sora çəkicinən döyüp əzir. Deyir:
– Gül Sumana neylədi, Suman Gülə neylədi?
Dedi:
– Yaxşı, sənə də xəbərin gətirrəm.
Getdi gördü bir dəmirçidi dəhrə, balta qayırır, hazırrıyır. Sora əzir bılları, deyir:
– Gül Sumana neylədi, Suman Gülə neylədi?
Qayıtdı şəhərdən çıxdı. Gəldi gördü üç dev gəlir. Devlər bını görəndə dedilər:
– Bəni-adəm kəsər şərimizi.
Devlər gəldi bına çatdı. Bı dedi:
– Şəriniz nədi?
Dedilər:
– Bir xəlçədi, bir sırfa, bir tac. Bölə bilmirik.
Məhəmməd dedi:
– Mən bölərəm. Onların mənası nədi?
Devlər dedi:
– Sırfanı açıp desən Süleyman peyğəmbər eşqinə filan şey hazır olsun, o saat nə isdəsən, hazır olar. Xəlçiyə də minərsən, deyərsən:
– Mən indi üç ox atacıyam. Hərəniz birinin dalınca gedin, hankınız tez gəlsə, sırfa onun, onnan sora hansınız gəlsə, xəlçə onun, hansınız axıra qalsa, tac onun. Devlər razı oldular. Məhəmməd oxları atdı.
Bıllar oxun dalınca yüyürəndə, Məhəmməd sırfanı, tacı götürdü, mindi xəlçiyə.
Dedi:
– Bəs, bəni-adəm hanı?
Dedi:
– Nə bilim hara getdi?
– Sən yemisən bunu.
Vırdı devi öldürdü. O biri gəldi gördü, devin biri ölüp, bəni-adəm də yoxdu, nə də ayın-oyun. Soruşdu ki, bəs bəni-adəm hanı?
Dedi:
– Nə bilim!
O dedi:
– Onda bəni-adəmi yemisiniz, şeyləri də gizləmisiniz.
Məhəmməd gəldi düşdü Sumanın qapısına. Girdi içəri, dedi:
– Allah qonağı.
Suman dedi:
– Allaha da qurban olum, qonağına da, gəl.
– Yemərəm. Gərək, deyəsən ki, sən Gülə neyləmisən, Gül saa neyliyib, sora yeyəm.
Suman dedi:
– Məhəmməd, çörəyini ye, onu soruşma.
Məhəmməd dedi:
– Xeyr, gərək deyəsən.
Bu Sumanın qırx otağı varıdı, ağzı olduğu otağa açılırdı, ancax olduğu otağın ayrı qapısı varıdı. Bu otağın birində qırx xəlçə varıdı, hamısı qatdalı yığılmışdı bir-birinin üsdünə. Onnarın hökmü Sumandaydı.
Əvə qonax gələndə deyirdi, qırx xəlçə tut, tuturdular. Dedi:
– Məhəmməd, dur gəl bura.
Apardı bir zirzəmi gösdərdi ki, ağzınacan insan meyidi idi.
Dedi:
– Məhəmməd, bax isdiyirsən sən də öləsən, söylüyüm. Hər kəsə söyləsəm, söyləyip qurtarannan sora öldürürəm.
Məhəmməd dedi:
– Neynəh, öldüsən də de.
Məhəmməd öz ürəyində dedi:
– Örtülü qapılar hamısı Süleyman peyğəmbər eşqinə açılsın, açıx qalsın, qatdalı xəlçələr də açıx qalsın.
Suman dedi:
– Di Məhəmməd, xörəyini ye, saa nağıl eliyəcəyəm.
Məhəmməd gördü, bir tulası var, buna çox hörmət eliyir, xörəyi çəhdi bir nimçiyə, gətirdi qoydu tulanın qabağına, artıq qalan nə qədər də sümüyü-zadı var, onu da bucaxda bir qatır bağlamışdı, apardı töhdü onun qabağına. Qayıtdı qatıra bir ağac vırdı, qatır başdadı sümüyü yedi. Suman dedi:
– Məhəmməd, mənim iki atım var, çox xətrin isdərəm. Elə görürəm bu atdar günü-günnən geri gedir, meytərrərə deyirəm, bəs mənim alafım necə olur ki, bu atdar günü-günnən sınıxır, deyirlər, nə bilim.
Hər gecə də əmim qızı Gül, yanıma girəndə buz kimi olur. Deyirəm:
– Hara getmişdin ki, belə söyüxsan?
– Heç yerə, çölə çıxmışdım.
Meytər bir gün dedi:
– Suman sən böyüksən, yoxsa Gül?
Dedi:
– Əlbətdə, mən. Necə?
Dedi:
– Hər gecə Gül sənin paltarını geyinir, atın birin yəhərrədir minir, çıxır, gedir.
Məhəmməd o gecə barmağımı kəsib duz doldurur, yatmır. Gecənin bir aləmi görür o, durdu, mənim paltarımı geyindi, göydən qılıncı sivirdi, üç dəfə mənim üsdümə yendirdi qalxızdı, çıxdı getdi. Meytərə dedi:
– At hazırdı?
Meytər dedi:
– Hazırdı.
Atı mindi düşdü yola. Mən də o biri atı mindim bunun dalınca qarabaqara getdim. Gördüm, bir dağın dibində işıx gəlir. Gül bu işıxı tuşduyup gedir. O qədər getdi ki, gördüm həmən dağın döşündə bir imarat var. İmaratın qapısında düşdü, atı bağladı, girdi içəri. Mən də atı bağladım gəldim pəncərədən baxdım, gördüm qırx haramıdı, burda oturublar. Gülnən söhbət eliyirlər. Haramibaşı Gülə dedi:
– Çəpəl, bəs niyə gec gəldin?
– Nə bilim, yatmamışdı. Gözdədim yatdı, gəldim.
Haramibaşı dedi:
Gül dedi:
– Nə bilim, öldürmədim.
Amma gördüm tövlədən otağa yol var. Girdim gördüm qırx at bağlanıp ki, ta nətər, yeyip yatmış atdardı. Bılların bir neçəsinin noxdasın açdım, atdar başdadılar təpikləşməyə. Haramibaşı bıllara dedi:
– Biriniz gedin görün atdar niyə belə eliyir?
Atdar belə elədikcə bir-bir gəldilər mən də boyunnarın vırdım, yıxdım. Belə-belə otuz doqquzunun boynun vırdım, girdim içəri. Harami başıynan tutaxlaşdım. Gördüm Gül isdiyir məni Harami başının altına sala. Bı tula da yanımdeydi. O saat tula Haramibaşını yığışdırdı saldı mənim altıma. Qayıtdım Haramibaşının başın kəsdim saldım torbaya.
Əmim qızı Gül o saat durdu çıxdı. Atı mindi gəldi. Mən də torbanı götürdüm bının dalıncan gəldim əvə. Əmim qızına çox məhəbbətim varıdı, heç qəlbim onnan sınmırdı. Nə qədər öyüd, nəsihət elədim, gördüm, xeyr heç bı hala gələn deyil. Səhər açıldı durdum dedim:
– Əmi qızı, dur çay qoy, xörək qayır.
Mana bir vürd oxudu elədi bir tula, dedi:
– Get, köpoğlunun tulası!
Mən oldum tula, bırda itdər boğdu, orda itdər boğdu. Getdim çıxdım bir qəssəbxananın qabağına. Bu qəssəbin şəyirdi maa bir parça çiy ət atdı. Bını yemədim.
Dedi:
– Bı nə yaxşı tuladı, bunu saxlıyacıyam.
Hər gün bir qızıl gətirip salırdı mənim başımın üsdündəki o daxil kimiyə, bilirdim ki, bını qəssabdan daldalıyır.
Qırx gün burda qaldım. Hər gün də görürəm ki, o bir qızıl gətirir, salır bı daxıla. Qırx gün tamamında bullar gileyləşip ayrıldılar. Malı, mayanı böldülər. Gəldi məni çəkdi ki, açsın aparsın, ayağımı yerə dirədim, getmədim. Bir çomax götürdü gəldi ki, məni döysün. Atıldım o daxılı tökdüm. Bı bildi ki, mən onçun getmirmişəm. Qızılları yığdı, qəssəbə də dedi:
– Bını da oğurramısan.
Məni də götürdü, qızılları da, gəldi əvinə. Bağladı məni bir bucağa, altıma da bir döşəy saldı. Anasına da tapşırdı ki, buna yaxşı baxın.
Yaxşı tuladı, maa da bir belə xeyr verip. Bullar da nə bişirseydilər maa da verirdilər. Mən də öz ürəyimdə dedim, mən nətər eliyim, dərdimi bıllara bildirim. Heç demeynən, bı arvad da cadıkun imiş. Bının qızı həməşə mənim payımı gətirip verirdi. Bir gün çörəyi qoydu qabağıma.
Dedi:
– Ay nənə, bı Sumana oxşuyur.
Qayıtdı maa dedi:
– Sən Sumansan?
Mən ağladım.
– Ay nənə, vallah Sumandı, bax Sumansan, dedim, ağladı.
Arvat gəldi baxdı, gördü Sumanam. O saat barmağın dişdədi ki, bını o çəpəl bu hala salıp.
Arvat dedi:
– Yaxşı, qoy oğlan gəlsin.
Oğlan əvə gəldi. Arvat dedi:
– Bala, bı Sumandı! Gül bını bı hala salıp.
Oğlan dedi:
Arvat o saat bir vürd oxudu. Mən oldum həmən Suman. Məhəmməd, qayıtdı bir vürd də maa örgətdi.
– Gedərsən, bı vürdü oxursan, deyərsən: “ol filan şey!” O saat nə desən, o olar.
– Get, köpoğlunun qarğası.
O saat bir qarğa oldum.
Burda qarğalar döydü, orda döydü. Bir təhərnən özümü saldım həmən qarının yanına.
Qarı dedi:
– Səni yaxşı eləmiyəciyəm, mən sana vürd oxudum ki, get, onu bir şey elə. Eləmədin. Beş gün, on gün qaldım, bir gün genə oğlan yalvardı ki, ay anan, sən Allah, bını yaxşı elə! Arvat bir vürd oxudu, mən oldum həmən adam.
Dedi:
– Bı səfər eləməsən, taa səni yaxşı eləmiyəcəyəm.
Gəldim içəri girdim, genə ürəyim qəbul eləmədi.
Məni görən kimi dedi:
– Get, köpoğlunun eşşəyi, oldum bir eşşək. Verdi çarvadara. O qədər işdətdilər ki, əldən düşdüm. Çarvadarrar boşdadılar məni. Gəldim bı qarının əvinin börünə. Orda otdadım, orda da yatdım. Bı oğluynan qızı genə yalvardılar ki, bını sağalt yazıxdı. Bı gətirdi genə bir vürd oxudu. Genə oldun həmən əvvəlki Suman. Dedi:
– Gedərsən, bu səfər ona bir şey eləməsən, taa yaxşı elmiyəciyəm!
Onun üçün ona yaxşı hürmət eliyirəm. Bı başda haram başının başıdı ki, çubuğunan döyürəm, o yeyir. Onu da heylə eliyirəm. Məhəmməd, mənim dərdim budu.
Məhəmməd xörəyin yedi. Suman dedi:
– İndi də öldürəcəyəm səni.
Suman durdu ki, qapını bağlasın, Məhəmmədi öldürsün. Məhəmməd o saat tacı başına qoydu. Ta Suman Məhəmmədi görmədi. Ancax Məhəmməd Sumanı görürdü. Suman qapını bağladı, gəldi, dedi:
– Örtüyü qapılar, tut!
Gördü heç səs çıxmır.
Qılıncı sivirdi, dedi:
– Çəpəl, mən dedim bı sir çölə çıxmasın, ta indi ki çıxdı, sənin qalmağın lazım deyil!
Qayıtdı bı qatırı elə doğradı ki, pul kimi.
Məhəmməd ayın-oyunnarın götürdü çıxdı çölə. Çöldə xəlçiyə mindi, dedi:
– Xəlçə, Süleyman peyğəmbər eşqinə, dəmirçinin qapısında ol!
O saat gördü həmən dəmirçinin qapısındadı. Necə ki, Suman nağıl eləmişdi, heylə nağıl elədi.
Ordan da gəldi qaltaxçının dükanına ona da nağıl elədi. Mindi xəlçiyə dedi:
– Xəlçə, Süleyman peyğəmbər eşqinə, ol filan maşınçının dükanının qabağında!
– Xəlçə, Süleyman peyğəmbər eşqinə, ol həmən paçcahın qapısında Gəldi ora, paçcaha baş yendirdi, dedi:
– Ey paçcah, bir qonaxlıx elə, camahatı yığ. Camahatın yanında söylüyüm. Hamı da eşitsin.
Paçcah əmr elədi, camahatı yığdı. Bı oğlan da dedi ki, heç bir şey lazım deyil, özüm hamısın düzəldəciyəm, işiniz yoxdu. Camahat hamısı cəm oldu. Məhəmməd sırfanı aşdı qabağa.
Paçcah dedi:
– Nə var ki, bı sırfanı aşdı?
Bir də gördü Məhəmməd dedi:
– Süleyman peyğəmbər eşqinə bı camahatın hərəsinə bir qab xörək isdiyirəm! O saat hər adama bir nimçə xörək, yanında xurudu, xörəyinən hazır oldu. Paçcah məhətdəl qaldı bı işdərə. Yedilər, içdilər yığışdılar. Məhəmməd necə biz söylədik, heylə söylədi.
Dedi:
– Di, get toyun ehtiyatın gör!
Məhəmməd toyun ehtiyatın gördü. Gəlini gətirdi.
O yedi yerə keçdi, siz də yeyin, dövrə keçin."
"Biri var idi, biri yox idi. Üç qardaş var idi. Bıların bir də bir bacısı vardı. Bı qardaşlar söydəyərlik edirdilər. Bir gün bılar söydəyə getmişdilər. Qız da düyü arıtdıyırdı ki, xörək bişirsin. Gördü ki, düyünün içində bir göy mıncıx var. Mıncığı götürüb ağzına qoydu. Nə təhər oldusa, özün unudub, mıncığı uddu. Bir müddət keçənnən sora bı qız gördü ki, hamilədi. O saat başa düşdü ki, hər nə əngəl oldusa, həmən göy mıncıxdan oldu. Bilmədi neynəsin.
Bını bırda qoyax, sizə kimnən xəbər verim, qızın qardaşdarınnan. Bılar söydaların qurtarıp evə döndülər. Gördülər ki, bacılarının qarnı şişip, ağzına dəyir.
Bılar dedilər:
– Bacı, düzün deyinən, bı uşax kimnəndi?
Qız nə qədər and işdi ki, heç kimin üzün görmiyip, qardaşdarı inanmadılar. Dedilər, yalan diyirsən.
Böyük qardaş kiçik qardaşı çağırıp dedi:
– Apar bı çəpəli öldür, bizi binamus elədi, papağımızı yerə soxdu. Balaca qardaş qızı götürüb çıxdı bir meşənin kənarına, istədi qızı öldürsün, qız ağlayıp dedi:
– Qardaş, mənim günahıma batıb, nahaq qan eləmə. Mən heç bir kişi xaylağı görməmişəm. Düyü arıtdıyırdım, bir göy mıncıx tapdım, ağzıma atmışdım, bilmədim uddum. Hər nə oldusa, o göy mıncıxdan oldu.
Oğlanın qıza yazığı gəlip dedi:
– Bacı, baş götür qaç bu mahaldan.
Qız ağlayıp qardaşınnan ayrıldı. Az getdi, çox getdi, getdi çıxdı bir biyabana. Gördü bırda bir qalaça var. Girdi qalaçaya. Gördü bırda düyü, yağ, hər nə disən var, ancaq heç bir insan ətəri yoxdu. Qız fikirləşdi, dedi:
– Hər nə isə, bı evin sahibi bir yana gedip, qayıdacax.
Qız o saat qollarını çırmayıp qazanı götürdü, ocağı qalayıp bir qazan xörəy bişirdi, vırdı dəmə, özü gizləndi. Elə ki axşam oldu qız gördü ki, bıdı nərhanər, gurhagur bir dev gəldi. Qapını açdı, girdi içəri.
O tərəfə-bı tərəfə baxdı, gördü nə? Ev silinip-süpürülüp çiçək kimi təmizlənip. Xörək bişip, hazırranıp, qazan da dəmə vırılıp. Div çox şad olup hay verdi ki:
– Hər kimsən çıx, and olsun Süleyman peyğəmbərin başının cıqqasına sənnən işim yoxdu.
Qız çıxdı, dev gördü, paho, bı bir qızdı ki, yimə, işmə bının xəttixalına, gül camalına tamaşa elə.
Dedi:
– Qız, sən bırda nə gəzirsən?
Qız başına gələn əhvalatı devə söylədi.
Dev dedi:
– Neynəy, nə istəsən bırda var. Sən ol mənim bacım, mən də olum sənin qardaşın. Sən otur bırda, mən hər gün gedərəm avlaram, quşdaram, gətirrəm dolanarıx.
Qız səvinip xörəyi çəkdi, yedilər, işdilər. Dev bir tərəfdə, qız da bir tərəfdə yatıp gecəni sabah elədilər.
Hər gün dev gedip avlayırdı, quşdayırdı. Bılar bırda yeyip, içib bacı-qardaş kimi dolanırdılar. Bir müddət belə dolandılar, ta ki qızın vədəsi təmam oldu, bir oğlan doğdu. Oğlanın adın qoydular Göy Mıncıx. Bir yaşınnan beş yaşına, beş yaşınnan on yaşına çatdı. Bı əlli yaşında pəhləvan kimi bir oğlan oldu. Qabağına ağac gəlsə yerinnən qoparıb gedirdi.
Dev bını hər gün özüynən ava aparırdı. Çeyrannan, maraldan avlayıp gəlirdilər evlərinə.
Bılar bırda qalsın, saa kimnən xəvər verim, bı qızın qardaşdarınnan.
Bıllar söydəyə getmişdi, üstlərinə haramı düşüb var-yoxlarını əllərindən alır. Qaldılar lüt-üryan. Hər qardaş bir işə getdi, kiçik qardaş özözünə dedi:
– Gedim görüm, bacım necə oldu?
O yerdən ki, qızı ötürmüşdü, üz qoydu qız gedən tərəfə getməyə.
Gəzə-gəzə gəlib çıxdı həmən qalaçaya ki, bacısı ordaydı. İçəri girdi.
Gördü ki, bacısı oturub çörəy hazırrıyır. Bacı qardaşını görən kimi durub boynunu qucaxlayıb:
– Ay qardaş, xoş gəldin, beş gəldin, nə əcəb bizi yad elədin, – dedi.
Qardaşı əhvalatı nağıl elədi. Onnan sora qız da başına gələnləri bir-bir qardaşına hekayət elədi.
– Ana, bı kimdi?
Anası dedi:
– Bala, bı həmən kiçik dayındı ki, məni öldürmədi, bıraxdı.
Bılar təzədən öpüşdülər, görüşdülər, gecəni şaddığnan keçirdilər.
Bir müddət belə keçdi. Axırda bu oğlan fikirrəşdi ki, ədə nə vağta qədər mən bırda qalacağam? Gərək gedəm özümə bir iş tapam. İstədi getsin qız qoymadı, dedi:
Devnən Göy Mıncıx nə qədər elədi ki, gəl getmə.Oğlan dedi ki, xeyr gedəciyəm. Axırda gördülər tay əlac olmadı, Göy Mıncıx dedi:
– Dayı, indi ki gedirsən, nəbada göy göz, sarı saqqal kişiyə nökər olasan.
Bir də başınnan bir tük çəkip verdi dayısına, dedi:
– Nə vaxt dara düşsən, bı tükü at ocağa, yanında hazır olacağam.
O gecəni keçirdilər. Səhər olanda Göy Mıncıxnan dev getdi ava.
– Ay nökər olan, ay nökər olan!
Oğlan dedi:
– Mən olaram.
Kişi dedi:
– Bala, onda gəl gedək əvə.
Getdilər əvə, çörəydən-zaddan yidilər, yatdılar. Səhər olan kimi kişi bını durquzup dedi:
Oğlan durdu, öküzdəri boyunduruxlıyıp, toxumu, xışı da götürüp çıxdı işə. Öküz düz gedib durdu bir kolluxda, it də getdi durdu bir çayın ortasında. Oğlan qaldı məhəttəl. Fikir elədi ki, bı yeri əkmək olmaz, toxumu da suya səpmək olmaz. Əlacı kəsilip qayıtdı geri.
Kişi gördü budı oğlan qayıtdı. Dedi:
– Hey, nəyə qayıtdın?
Oğlan dedi:
Kişi dedi:
– Mənim şərtim şərtdi, gərək əkəydin.
Oğlanı süpürrüyüb istədi başın kəssin, oğlan tükü atdı ocağa, ancaq tük yanıncan oğlanın başın kəsdi.Göy Mıncıx onda yetdi, gördü ki, dayısını kişi öldürüp. Ta bir söz dimədi.
Kişi başın qalxızıp gördü ki, bir cavan oğlan durup. Dedi:
– Bala, nə qulluğun var?
Göy Mıncıx dedi:
– Əmi, nökər olacığam.
Kişi dedi:
– Neynək, elə maa nökər lazımdı. Ancaq mənim bir neçə şərtim var, gərək qəbul eliyəsən. Yerinə yetirməsən səni öldürəciyəm.
Göy Mıncıx dedi:
Kişi dayısına deyən şərti bına da dedi.Göy Mıncıx razı oldu. Öküzdəri, iti götürüp getdi cüt əkməyə. Öküz yenə gedip durdu bir kolluxda, itsə getdi durdu çayın ortasında. Göy Mıncıx bını görən kimi xurcunun altından tutup toxumu tökdü çaya. Ulamanı çıxardıp öküzdərin hərəsinin buynuzunun arasınnan bir dəfə vuran kimi yıxıldılar öldülər. Göy Mıncıx öküzdərin başın kəsdi, sora sıfranı qoydu qabağına. Çırtmaynan vırıp baydacanın altın dəldi, dibindən baydacanı elə sordu ki, qaymaq gəlip yapışdı baydacanın dibinə. Çörəyin qırağın kəsip qoydu bir yana, başladı ortasın yeməyə. Çörəyi yeyip qurtarandan sora durdu yönəldi əvə.
Kişi gördü bıdı Göy Mıncıx gəlir. Amma öküzdər yoxdu. Dedi:
– Bala, Göy Mıncıx, nəynədin?
Dedi:
– Çörəyi yedim, qatığı da sən diyən kimi işdim.
Kişi gördü çörəyin qırağı durur. Qatığın da qaymağı tərpənməyib.
Dedi:
– Bəs öküzdər hanı?
Göy Mıncıx dedi:
Kişi dedi:
– Nə danışırsan, dəli olmamısan ki?!
Göy Mıncıx cavab verdi ki, mən niyə dəli oluram, sən özün şərt qoymuşdun, mən də elədim.
Kişinin əlacı kəsilip dedi:
– Öküzdər mındar oldu, yoxsa başın kəsdin?
Dedi:
– Ta niyə mındar eləyəydim, heç olmasa, ətin yiyərik. Onların başını kəsdim.
Kişinin əlacı kəsilip dedi:
– Göy Mıncıx, gedək barı, öküzdəri gətirək. Atam öləndə ona ehsan verməmişdim, barı ona ehsan verim.
Getdilər öküzdəri gətirdilər, başladılar ehsan verməyə.
Kişinin balaca bir oğlu var idi. Birdən bı başdadı ağlamağa. Kişi nə qədər elədi, oğlan kirimədi. Kişi dedi:
– Göy Mıncıx, dur mını çıxart çölə, səsin kəssin.
Göy Mıncıx uşağı götürüp apardı çölə. İki qılçasınnan yapışıp dartdı, iki bölüb yarısını bu itə atdı, yarısını o biri itə atdı. Girdi içəri.
İtdər başdadı boğuşmağa.Kişi dedi:
– Göy Mıncıx, itdər niyə boğuşur?
Cavap verdi ki, uşaxdan koxa əvinin itinə çatmadı ona görə.
– Ədə, nə uşaxdan, sən nə danışırsan?
Göy Mıncıx dedi:
– Sən dedin uşağın səsin kəs, mən də kəsdim, neyniyim?
Kişi dedi:
– Ədə, barı uşağın meytin gətir aparax basdırax.
Göy Mıncıx gedip uşağın meytin gətirdi, kişiynən arvad meyti götürüb getdi qəbristanlığa. Dedilər:
– Göy Mıncıx, sən də bel-külüng götür gəl.
Bılar o yana gedən kimi Göy Mıncıx da heç zad götürmüyüp, boş atıla-atıla düşdü bıların dallarınca. Gəldilər qəbristanlığa. Kişi dedi:
– Göy Mıncıx, bəs bel-külüng necə oldu?
Dedi:
– Nənən vermədi.
Kişi dedi:
Göy Mıncıx əvə qayıdıp, arvadın başına bir yumrux vırdı ki, boynu girdi qınına, o saat öldü. Bir külüng götürdü gəldi.
Kişi qəbir qazmağa başlayanda Göy Mıncıx da getdi o biri tərəfdən başdadı bir qabır qazımağa.
Kişi dedi:
– Göy Mıncıx, o nədi, kimə qazırsan?
Göy Mıncıx cavab verdi ki, sən dedin get nənəmin başınnan bir yumrux vır, bel, külüng al gətir. Mən də vıranda arvad öldü. Bı qabrı da ona qazıram.
Müxtəsər gedip arvadı gətirip basdırdılar, soradan qayıtdılar evlərinə.
Yolda arvadıynan kişi danışdılar ki, Göy Mıncıx bizim başımıza bəla açacaq, yaxşısı bıdı ki, bını yatırdax, yüklənək qaçax.
Göy Mıncıx bını eşitdi. Axşam olan kimi kişi dedi:
– Ay arvad, Göy Mıncıx yorunuxdu, yerin sal, yatsın.
– A kişi, nə aparax, nə götürək?
Kişi dedi:
– Ağırdan, yüngüldən qabla farmaşdara (döşənəcək və yatacaq qablaşdırmaq üçün böyük mələfə), bir neçə dəst də yatıpduracax qoy, yüklənək qaçax.
Göy Mıncıx bını da eşitdi. Bıların başı qarışan kimi xəlvətcə durdu girdi farmaşa, paltarların arasında gizləndi. Gecənin bir aləmində arvatnan kişi ağırdan, yüngüldən ata, öküzə yükləyip farmaşdarı da bir ata çatıp düşdülər yola. O qədər getdilər ki, gün çıxanda çatdılar bir dəryanın qırağına, yükləri açdılar. Kişi dedi ay arvat, birəz çörəy hazırra yeyək.
Arvat qazanı çıxardanda dedi:
– A kişi, Göy Mıncıx bırda olsa idi, genə birəz odunnan-zaddan yığardı.
Bını eşidən kimi Göy Mıncıx farmaşdan sıçrayıb çıxdı:
– Xala, mən burdayam, nə qulluğun var?
Kişi bını görən kimi öz-özünə dedi:
Göy Mıncıx başdadı odun yığmağa. Gördü kişi arvadına deyir ki, axşam olanda Göy Mıncıxın yerin lap dəryanın qırağınnan sal, onnan bəri öz yerini, lap qırağından da mənimkini sal. Gecə mən diyəcəyəm ay arvat, birəz o yana yat, sən də diyərsən ki, Göy Mıncıx, o yana yat.
Helə-helə bını sallıx dəryaya, başımızdan rədd olar.
Nə isə xörəyi-zadı yedilər, axşam araya gələn kimi kişi necə dimişdi arvad da heləcə yerləri saldı. Göy Mıncıx o qədər gözdədi ki, bılar yuxuya gedəndə arvadı gətirdi qoydu öz yerinə, özü girdi arvadın yerinə yatdı.
Gecənin bir vaxtı kişi bını dürtməliyip dedi:
– Ay arvat, o yana yat.
Göy Mıncıx da arvadı dürtməliyip dedi:
– Göy Mıncıx, birəz o yana yat.
Belə-belə kişi Göy Mıncığı, Göy Mıncıx da arvadı itələyə-itələyə o qədər apardı ki, birdən arvat şappıltıynan düşdü suya. Tez Göy Mıncıx qışqırdı:
– Ay əmi, qoyma, arvat düşdü suya.
Hay-haray düşdü. Arvad boğuldu. Qaldı bir kişi, bir də Göy Mıncıx.
Kişi arvadı-zadı da yadınnan çıxardıb öz hayına qaldı.
Səhər açıldı. Göy Mıncıx böyük bir qazanı suynan doldurup qoydu üstə. Şaxdan-şüvəldən (Ağacın budağı, şüvü) altına basıb şaqqır-şuqqır qaynatdı. Elə ki, su tamam qaynadı, dedi:
Kişi nə qədər yalvardı, Göy Mıncıx baxmadı. Bını lüt soyundurup, qazanı qaynaya-qaynaya tökdü bının başına, dirigözdü bişirib öldürdü.
Sora qayıtdı anasının yanına.
O yedi-işdi, yerə keçdi, siz də addıyın dövrə keçin.
Göydən üç alma düşdü, biri mənim, biri özümün, biri də nağıl deyənin.""Günlərin bir günündə el dağdan arana köçürdü. Bir keçi, bir dana, bir qoyunun bundan xəbəri yox idi. Özlərini xəlvət bir yerə verib otlayırdılar.
Heyvanlar bir vaxt başlarını qaldırıb gördülər ki, lələ köçüb, yurdu qalıb; bir-birinin üzünə baxdılar. Dana ağlayıb dedi:
– Keçi qardaş, qurd gəlib bizi yeyəcək. Tez bir çarə elə.
Keçi dedi:
– Gedək bir daxma tapıb içində yaşayaq.
Hər üçü buna razı oldu.
Çox gəzdilər, az gəzdilər, dana bir ayı dərisi, keçi bir qurd dərisi, qoyun da bir tülkü dərisi tapıb büründü.
Bir xeyli gəzəndən sonra daxma tapdılar.
Sevinə-sevinə içəri girib gördülər: bir ayı, bir qurd, bir də bir tülkü oturub söhbət eləyir:
Ayı sevinib dedi:
– Tülkü baba, qalx bir odun gətir.
Tülkü gedib odun gətirdi. Ayı odunu döşünə basıb dedi:
– Dınqır sazım, dınqır sazım, bir dana yemişəm, biri də bacadan düşdü.
Qurd odunu ayıdan alıb dedi:
– Dınqır sazım, dınqır sazım, bir keçi yemişəm, biri də öz ayağı ilə gəldi.
Sonra odunu tülkü aldı:
– Dınqır sazım, dınqır sazım, bir qoyun yemişəm, birini də yeyəcəyəm.
Bu sözü eşidən keçi qoyuna dedi:
– Qalx, mənə bir odun gətir.
Qoyun keçiyə bir odun verdi. Keçi odunu döşünə basıb böyürdü:
– Dınqır sazım, dınqır sazım, bir qurd yemişəm, dərisini bürünmüşəm, birini də yeyəcəyəm.
Odunu danaya verdi. Dana bir şıllaq atıb dilə gəldi:
– Dınqır sazım, dınqır sazım, bir ayı yemişəm, dərisini bürünmüşəm, birini də yeyəcəyəm.
Dana da odunu qoyuna verdi, qoyun söylədi:
– Dınqır sazım, dınqır sazım, bir tülkü yemişəm, dərisini bürünmüşəm, birini də yeyəcəyəm.
Tülkü bu sözü eşidən kimi götürüldü. Onun dalınca qurd daban aldı, ayı da onlara baxıb qaçdı. Keçi yoldaşlarına dedi:
– Bu kələklə ölümdən qurtardıq. Gəlin qaçıb bir yana gedək. Onlar yolda fikirləşəcək, geri qayıdıb bizi yeyəcəklər.
Keçinin fikrini bəyənib yola düşdülər. Bir az getdilər. Qabaqlarına bir qaya çıxdı. Dırmaşıb qayanın başına çıxdılar, orada uzandılar.
Ayı, qurd və tülkü də bir xeyli qaçdılar. Sonra bir ağacın dibində durdular, Qurd dedi:
– Ədə, qoyun, keçi, dana bizi yeyə bilməz. Onlar bizi aldatdılar.
Qayıdıb daxmaya gəldilər, gördülər ki, lələ köçüb, yurdu qalıb.
Onların izi ilə gedib qayaya çatdılar. Gördülər ki, keçi, dana, qoyun qayanın başındadı. Ayı gözlərini aşağıdan yuxarı bərəldəndə, dana bərk qorxdu, ayağı sürüşüb tappıltı ilə qayadan yerə düşdü. Dananı görən keçi, səsi gəldikcə bağırdı:
– Dana qardaş, sən ayını bərk tut, qaçmasın, biz də qurdla tülkünü tutaq.
"Biri var idi, biri yox idi, bir Hacı var idi. Bir günləri Hacı arvadına dedi:
– Ay arvad, gəl hazırlaşaq, gedək Kərbəlaya.
Arvad razı oldu. Bunlar hazırlaşıb getməkdə olsun, sizə kimnən xəbər verim, Hacının qızlarınnan. Hacının üç qızı var idi. Bu qızlar eşitdilər ki, ataları Kərbəlaya gedir, o saat böyük qız bir yemiş, ortancıl qız bir heyva, kiçik qız da bir alma atalarına göndərdilər ki, ata, bunlar yetişib, saralıb çürüyəndə bil ki, biz ərə getdik.
Hacı qızları ilə öpüşüb, görüşüb yola düşdü. Bir gün Hacının böyük qızı güllü bağçada gəzirdi. Padşahın oğlu bunu gördü, bir könüldən min könülə buna bənd oldu, götürüb qıza bir alma atdı. Qız almanı alıb öpdü, gözünün üstünə qoydu. Padşahın oğlu adam göndərib bu qızı aldı, toy eləyib, gətirdi evinə.
İndi eşit kiçik bacıdan. Bir günləri Hacının kiçik qızı başında bir dəstə qız güllü bağçada gəzirdi. Elə bu vaxt padşahın oğlu bir dəstə atlı ilə gedirdi. Baxıb gördü ki, həmin bağçada bir qız gəzir ki, yemə, içmə, xətti-xalına, gül camalına tamaşa elə. Oğlan bu qıza da bir alma atdı. Qız almanı aldı, əzdi-əzdi, qaytardı, atdı özünə. Bunu görən oğlan özündən gedib atdan yıxıldı. Gədələr bunu götürüb evinə apardılar.
– Əgər bacınızı mənə aldınız, aldınız, almadınız ikinizi də öldürtdürəcəyəm.
Qızlar qaldı məəttəl. Nə elədilər, olmadı. Axırda qızlar durub bacılarının yanına gəldilər. Bacılarına dedilər:
– Ay bacı, padşahın oğlu bizə deyir ya bacınızı mənə alın, ya da ki, sizi öldürtdürəcəm.
– Gedərəm, ancaq gərək halvadan bir hamam tikdirə ki, mən gəlin gedən gecə, o hamamda çiməm.
Vəzir “baş üstə” deyib çıxdı. O saat usta gətirib hamam tikdirmək binasını qoydu.
Hacının qızının bir qoca lələsi vardı. Bir gün hacının qızı lələsinə dedi:
– Lələ, get gör, padşahın oğlu nə çeşni paltar geyinib, nə rəng at minib, o cür mənə paltar və at al gətir.
Qoca getdi, padşahın oğlunu görüb qayıtdı bazara, padşahın oğlunun paltarı kimi bir dəst paltar və bir at aldı. Qız paltar gələn kimi durub, paltarı geyindi, atı minib, bir baş hamamı tikən ustaların yanına gəldi. Ustalar da gördü ki, padşahın oğlu gəlir. Qız gələn kimi:
– Ay ustalar, Allah xeyir versin, əliniz, qolunuz ağrımasın, – deyib, çıxardıb bunlara xələt verib, üstəlik dedi:
– Usta, yaxşı hamamdı, ancaq burdan bir gizli yol qoy.
Usta dedi:
– Baş üstə!
Qız atı minib genə qayıtdı özlərinə.
Müxtəsər, hamam tikilib qurtardı. Oğlan adam göndərdi ki, hamam hazırdı, toyu başlayıram. Qız da razı oldu. Bəli, toy başlandı. Qırx gün, qırx gecə toy oldu. Qızı gəlin apardılar, gəlin hamamına göndərdilər.
Qız hamama girən kimi barmağından üzüyü çıxardıb bağladı bir ipə, bir ucun da bağladı göydəki dirəyə, saldı suya. Özü də həmin qoydurduğu gizli yolla qaçıb getdi. Üzük batırdı suya, qalxırdı, hamamdan səs çıxırdı. Oğlan da elə bilirdi ki, qız hamamdadı, hələ qurtarmayıb.
Oğlan bir xeyli gözlədi, gördü qız gəlmir, içəri girdi ki, görüm bu niyə qurtarıb gəlmir. Girib gördü nə, qız nə gəzir burda, bu səs də bir üzüyün səsidi, suya batıb çıxır.
Padşah oğlu qəzəbnak oldu. Yağı kimi gəldi arvadlarının üstünə, dedi:
– Bu saat bacınızı mənə aldınız, aldınız, almadınız, ikinizi də dar ağacına çəkdirəcəm.
Arvadlar bir-birinə qoşulub gəldilər bacılarının yanına dedilər:
– Ay bacı, bu nə işdi bizim başımıza açmısan? Padşahın oğlu bizə deyir: ya bacınızı mənə alın, ya da ki, sizi asdıracam. Gəl bu daşı ətəyindən tök. Padşahın oğlundan artığına getməyəcəksən ki? Həm bizi ölümdən qurtar, həm də özün sərfinaz ol.
Qız dedi:
– Ay bacı, sizin xatirinizə gedərəm, ancaq bir iş var, gərək padşah oğlu qızıldan bir bağça saldıra ki, heç bir padşahda o bağçadan olmaya.
Özü də meyvələri qızıldan olmalıdır ki, mən gəlin gedən gecəsi o bağçada gəzəm.
Bu sözü qızlar eşidən kimi, padşahın oğluna xəbərə getdilər, Oğlana məsələni açıb dedilər ki, hal-qəzyə belə.
Oğlan razı olub dedi:
– Bağçanı da saldıraram.
Başladı usta gətirdib bağçanın binasın qoydurdu. Bağça salınmaqda olsun, sizə Hacının qızından xəbər verim. Hacının qızı lələsin çağırtdırıb dedi:
– Ay lələ, get gör, padşahın oğlu nə cür paltar geyib, o cür də mənə bir dəst paltar al, gətir.
Qızın lələsi getdi, oğlanın paltarına baxıb, o rəngdə paltardan bir dəst aldı, gətirdi. Paltarı gətirən kimi, qız altdan geyinib, üstdən qıfıllandı.
– Ay usta, yaxşıdı, ancaq burdan barı çəkən vaxtı bir gizli yol qoyun.
Sözün qurtarıb getdi. Müxtəsər, o zaman aynan-ilnən, indi şirin dilnən, bağça hazır oldu. Poladdan darvaza asıldı. Padşahın oğlu adam göndərdi:
– Bağça hazırdı, toyu başlayımmı?
Qız dedi:
Yenə də qırx gün, qırx gecə toy elədi, qırx gün tamam olan günü gəlib, gəlini təzə salınmış bağçaya apardılar. Qız gördü ki, doğrudan da özü dediyinnən yaxşı bağçadı, beş ağacın ortasından bir bulaq axır, dörd bir tərəfi güllükdür. Bunun yanında bir böyük stol qoyulub. Nə qədər meyvəcat varsa, hamısından bu stolun üstə var. Amma burda bir çarmıx var, qırx kom da çubuq. Qızı gətirib bura qoydular, qayıtdılar.
Bir azdan sonra oğlan gəldi, dedi:
– Hacının qızı, xoş gəlmisən!
Qız dedi:
– Sağ ol! Padşah oğlu, bəs bu çarmıx nədi, bu çubuq nədi? Sənin nəyinə lazımdı bunlar?
Oğlan baxıb dedi:
– Bunların hamısı sənin canından ötəridi.
Qız dedi:
Oğlan dedi:
– Bu çarmıxa səni çəkəcəm, bu çubuqla da döyəcəm. Yorulanda da bu meyvələrdən yeyəcəm. Heylə-heylə bu qırx çubuq sınınca səni döyəcəm.
Qız ürəyində dedi:
– Yaxşı, gör mən sənin başına nə iş açaram.
Sonra oğlana dedi:
– Axı, mən çarmıxa uzanmağın qaydasını bilmirəm. Sən uzan, səni çəkək çarmıxa, mən baxıb öyrənim, sonra da sən dur, mən uzanım. Oğlan razı oldu. Oğlan uzanan kimi, qız oğlanı çəkdi çarmıxa.
Oğlan nə qədər çığırdı, yalvardı, qız dedi:
– Olmaz, gərək öyrənim.
Qız oğlanı qırx kom çubuq sınınca vurdu. Oğlan dildən kəsildi. Qız meyvələrdən də yedi, çıxıb həmin gizli yolla getdi. Gedən kimi lələsinə bir dəst həkim paltarı aldırdı.
Sizə kimdən deyim, padşahdan. Üç gün gözlədi, gördü oğlu gəlmədi, dörd gün gözlədi, gördü gəlmədi, adam göndərdi ki, get gör nə oldular, niyə gəlmirlər. Fərraş gəldi, gördü darvaza qıfıllıdı. Nə qədər elədisə, aça bilmədi. Barıdan aşdı. Getdi, gördü nə? Padşahın oğlu çarmıxda ölüb. Qız-zad da yoxdu. Tez gəlib padşaha xəbər verdi. Bunlar ağlaşa-ağlaşa gəldilər gördülər ki, oğlan ölüb, ağlaşma, qiyamət, oğlanı apardılar evinə. Ağzına güzgü tutmuşdular, gördülər ki, nəfəsi var.
Bunlar o saat həkim axtarmaqda olsunlar, Hacının qızı da bir dəst həkim paltarı geyinib, bir ülgüc götürüb, bir qədər də duz, padşahlığın qapısına gəlməkdə olsun. Bunu görən kimi dedilər:
– Ay həkim, adam yaxşı eləyə bilirsənmi?
Qız dedi:
– Ax, necə!.. Elə yaxşı eləyirəm ki, sizin kefiniz istəyən kimi.
Dedilər:
Həkim dedi:
– Yaxşı!
Getdilər. Qapıdan içəri girən kimi oğlan qızı tanıdı. Dili yox idi ki, deyə məni bu öldürəcək. Həkim gəldi, baxdı dedi:
– Gərək bir xəlvət otaq ola ki, bunu orda müalicə edəm.
Müxtəsər, otağı xəlvət elədilər. Hamı çəkildi getdi.
Hamısın kəsdi, yerinə duz basdı, iynə ilə tikdi. Qız bir yandan qaçıb getdi. Aradan bir neçə saat keçdi. Getdilər görsünlər ki, oğlan necədi.
Gördülər ki, oğlan tamam qanın içindədi, həkim-zad da yoxdu.
Təzədən getdilər həkim gətirdilər. Həkim buna üç ay dava-dərman eləyib axırda yaxşı elədi. Oğlan yaxşı olan kimi arvadlarına dedi ki:
“bacınızı mənə aldınız, aldınız, almadınız, ikinizi də öldürəcəm”.
Arvadlar durub, kor-peşman bacılarının yanına getdilər, dedilər:
– Ay bacı, səni salamat olma! Bacı, bizim təqsirimiz nədi ki, bizi öldürtdürürsən? Bu nə kələkdi ki, bizim başımıza gətirirsən? Padşahın oğlu bizi öldürür, bizim qanımıza bais olma, gəl sən də get padşahın oğluna.
Qız bacılarına söz verib dedi:
– Gedərəm, gedin deyin, toyun eləsin!
Arvadlar gedib padşah oğluna xəbər apardılar. Padşahın oğlu üçüncü toyu başladı, yenə qırx gün, qırx gecə toy elədi. Gəlin aparmaq məqamı olanda Hacının qızı lələsinə bir balqabaq aldırıb, için təmizləyib doşabla doldurdu, özünə gələn paltarın da bir dəstini ona tikib geyindirdi. Gəlin gedəndə balqabağı gəlin yerinə mindirdi. Özü də yengə yerinə minib kəcavəyə getdi. Gəlini apardılar gərdəyin dalına, yengə də onunla getdi... Gecə oldu. Oğlanı gəlin otağına gətirdilər.
Bunu görüb Hacının qızı balabağın boğazına bir ip bağlayıb, ucun aldı əlinə, özü də qaçdı gizləndi. Padşahın oğlu qılıncı siyirib, girdi gərdəyin dalına. Dedi:
– Hacının qızı!
Hacının qızı əlindəki ipi çəkdi, qabağın başı tərpəndi.
Oğlan dedi:
– Hacının qızı, almanı əzib-əzib üstümə atan sən idin?
Hacının qızı ipi çəkdi, balqabağın başı tərpəndi. Oğlan elə bildi ki, deyir hə...
Oğlan dedi:
– Hacının qızı, mənə xərc çəkdirib, halvadan hamam tikdirib, üzüyünü suya salıb, məni aldadıb, qaçan sən idin?
Qız ipi çəkdi, balqabağın başı tərpəndi.
Oğlan dedi:
– Hacının qızı, nə zəhmətnən mənə bağça saldırıb, axırda da özümü çarmıxa çəkib, qırx kom çubuqla məni döyən sən idin?
Oğlan dedi:
– Hacının qızı, bu işlərin hamısından ürəyi soyumayıb, həkim paltarı geyib, gəlib məni doğrayan sən idin?
Qız yenə ipi çəkdi, balqabağın başı tərpəndi. Oğlan əlindəki qılıncla balqabağın boynunu vurdu, ovucun tutdu bunun axan qanının altına, ovucu doldu qanla. Oğlan çəkdi başına, qan əvəzində doşabı içdi. Qurtarandan sonra oğlan dedi:
– Bunun qanı belə şirin olanda, gör özü necə şirin imiş!
Oğlan sözünü qurtarıb özündən getdi. O saat qız gizləndiyi yerdən çıxıb, qılıncı aldı, oğlanın başını kəsdi. Oğlanın paltarını soyundurub özü geydi. Gəldi bacılarının yanına ki, durun gedək, sizi xilas etmişəm.
Qızları da götürüb gəldi öz evlərinə.
Atası da gəldi gördü ki, qızların üçü də evdədi."
"Həkan-həkan içində, qoz girdəkan içində, dəvə dəlləklik elər, köhnə hamam içində. Qarışqa şıllaq atdı, dəvə nin qıçı batdı. Milçək mindik, körpü keçdik, yabaynan dovğa içdik. Şah Abbas cənnət məkan, tərəziyə verdi təkan. İki qoz, bir girdəkan.
Günlərin bir günündə, sizə kimdən xəbər verim, şah oğlu Şah Abbasdan. Bir gün Şah Abbas oturub vəzir Allahverdi xanla şam eləyirdi. Birdən xörək boğazında qaldı. Üzün tutub vəzir Allahverdi xana dedi:
– Ey vəzir Allahverdi xan, nəysə mənim şəhərimdə bir iş var, ya ac qalan, ya da bir çətin işə düşən var, xörək boğazımdan getmir. Dur ayağa, dərvişlibas olaq, bir şəhəri dolanaq.
– Ey vəzir Allahverdi xan, bilirsən nə var?
Vəzir Allahverdi xan cavab verdi:
– Xeyr, qurbanın olum, bilmirəm.
Şah Abbas dedi:
– Vəzir, bu imarət işsiz deyil, gəl bir bura baxaq!
Vəzir Allahverdi xan cavab verdi:
– Qibleyi-aləm, fərmayiş sənindi, necə buyurursan, heylə də eləyək.
Şah Abbasla vəzir Allahverdi xan imarətə tərəf yaxınlaşıb gördülər ki, bu imarətdə çilçıraqlar yanıb, aləmi işıqlandırır. Bir oğlanla bir qız oturub, yastıqlara təkiyə verib, söhbət edirlər. Şah Abbas yavaşca vəzir Allahverdi xanın qulağına dedi:
Çəkilib pəncərənin qabağında bir küncdə durdular. Bir də gördülər, vallah bu oğlan, bu qız o qədər gözəldi ki, deyirsən allah-taala xoş günündə, xoş saatında bunları xəlq eləyib. Oğlan olar iyirmi beş yaşında, qız da olar iyirmi yaşında, özləri də bir-birinə elə oxşayırlar ki, deyərsən bir almadılar, ortadan tən bölünüblər. Qız oğlanı bir qədər öpəndən sonra dedi:
– Mənim canım, başını qoy dizimin üstə yat, mən də gül camalına baxım!
Oğlan başın qoydu qızın dizinin üstə, qız da başladı onun başını tumarlamağa.
O qədər tumarladı ki, oğlan yuxuya getdi. Qız baxıb gördü, oğlan yatıb. O saat oğlanın başın dizinin üstündən üsullu götürüb qoydu yerə. Ayağa qalxıb, göydən xəncəri aldı, qəfildən oğlanın başını kəsib, bədənindən ayırdı. Bu işi qız elə cəld gördü ki, oğlan hərəkət eləyə bilmədi. Oğlanın gözündən bir damcı yaş çıxıb yanağında durdu. Vəzir Allahverdi xan bunu görən kimi əl atıb əbasının altından qılıncı çəkdi, istədi içəri girsin, qızı öldürsün. Şah Abbas onu dayandırıb, yavaşca qulağına dedi:
Tələsmə, gizlən, bu işi elətdirəni tapmalıyıq.
Gördülər qız oğlanın başını bir qızıl xonçaya qoyub üstünə də sərpuş çəkdi. Əl-üzünün qanını yuyub təmizlədi. Yeddi qələm ilə özünə zinət verib, tovuzquşu kimi bəzəndi. Oğlanın bədəninin üstünə bir palaz çəkib, xonçanı da alıb əlinə evdən çıxdı. Düşüb küçə ilə başladı bir tərəfə getməyə. Şah Abbasla vəzir Allahverdi xan da düşdülər bunun dalına, başladılar qarabaqara getməyə. O qədər getdilər ki, gördülər qız şəhərdən çıxdı kənara. Gethaget, getdi çıxdı qəbiristanlığa.
Gördülər bir az aralı bir işıq gəlir, həmin çalğı da ordadı.
Qız gedib həmən işıq gələn qapını açıb girdi içəri. Şah Abbasla vəzir Allahverdi xan da o saat yetirib qapının arasından başladılar baxmağa, Gördülər, paho, burada qırx hərami oturub kef eləyir. Həramibaşı da yuxarı başda bir taxt üstə əyləşib, qıçını-qıçının üstündən aşırıb, bığını eşib aparıb qulağının dibinə. Qız elə ki həramibaşına yaxınlaşdı, əl-əl üstə qoyub dayandı. Həramibaşı, başın qalxızıb qızı görəndə dedi:
– Çəpəl, niyə bu gecə gec gəldin? Eyş-işrəti mənə haram elədin?
Qız yalvara-yalvara dedi:
– Mənim məşuqim, məni bağışla! Əmim oğlu yatmırdı. Onu birtəhər yatırdıb gəldim.
Həramibaşı cavab verdi:
– Di yaxşı, gəl otur. Bu gecə səni bağışlayıram. Amma bir də belə iş görmə!
Qız dedi:
– Mənim məşuqim, agah ol, bu gecə fikirləşib axırda əmim oğlunu öldürdüm, başını da sənə gətirmişəm. İndi tay mən həmişə sənin yanında qalacağam, bir də geri qayıtmayacağam.
Həramibaşı bunu eşitcək diksinib oğlanın başını istədi.
Qız xonçanı qoydu həramibaşının qabağına. Həramibaşı sərpuşu qalxızıb, başı çıxartdı. Oğlanın gül kimi solmuş üzünə baxanda, başladı ağlamağa. Üzün tutub qıza dedi:
– Çəpəl, haramzada, belə oğlanı necə qıyıb öldürdün? Necə bu gözəllikdə oğlana xəyanət elədin? Heç sənin insafın yoxdumu?
– Bu çəpəli öldürün, oğlanın qanın alın. Mən bu qızı tay görmək istəmirəm. Belə gözəl oğlanı öldürən qız mənə nə vəfa göstərəcək?
– Uşaqlar, üç gün, üç gecə Eyş-işrəti yığışdırıb, bu oğlana matəm tutmalıyıq. İndi bir neçəniz gedin, o oğlanın meyitini gətirin bura, dəfn eləyin.
Həramilərdən bir neçəsi qalxıb düşdülər yola, zirzəmidən çıxıb gəldilər şəhərə tərəf.
Şah Abbasla vəzir Allahverdi xan da bir az fikirləşəndən sonra qərar qoydular ki, çıxıb getsinlər. Onlar da zirzəmidən çıxıb üz qoydular öz mənzillərinə. Elə ki mənzillərinə çatdılar, sabaha kimi Şah Abbas yata bilmədi. Elə ki sabah oldu, şah fərraşları çağırıb yığdı bir yerə. Üç yüz fərraş verib vəzir Allahverdi xana, göndərdi ki, gərək o həramilərin qırxın da tutub mənim hüzuruma gətirəsən, amma məbada birini öldürəsən.
Vəzir Allahverdi xan üç yüz fərraşı da götürüb gəldi qəbiristanlığa.
Həmən daşı qalxızıb hamısı zirzəmiyə girdilər. Vəzir Allahverdi xan qabağa düşüb gəldi həmən qapını açıb girdi içəri. Gördü həramilər hamısı qara geyinib yas saxlayırlar. Həramilər vəzir Allahverdi xanı görəndə istədilər qılınca əl atsınlar, həramibaşı onları dayandırıb dedi:
– Qoyun əvvəl görək kimdi, nə işə gəlib, ondan sonra asandı.
Üzün Allahverdi xana tutub dedi:
İndi söylə, görək kimsən, nəçisən? Bizim mənzilimizdə nə axtarırsan?
Vəzir Allahverdi xan dedi:
– Ay həramibaşı, bil və agah ol! Mən Şah Abbasın vəziri Allahverdi xanam. Çoxlu süvariylə gəlmişəm ki, sizi aparam şah Abbasın
hüzuruna, heç ayrı fikrə düşüb özünüzü qırdırmayın. Bu qədər dilavərə qırx adam nə qədər qoçaq da olsa, heç nə eləyə bilməz. Əgər siz qılınc çəkməyib təslim olsanız, mən sizə söz verirəm ki, Şah Abbasdan təvəqqe elərəm, sizin cəzanızı yüngülləşdirər.
Həramilər fikirləşib gördülər, doğrudu. O saat təslim olub düşdülər vəzir Allahverdi xanın qabağına, gəldilər Şah Abbasın hüzuruna.
Şah Abbas üzün həramibaşıya tutub dedi:
– Ey həramibaşı, indi düzün deyinən görüm, dünən axşam sənin məkanında nə iş olub? Əgər düzün dedin, canın qurtardı, yox, demədin, and olsun babamın cıqqasına, sizin hamınızın boynunu vurduracağam.
Həramibaşı cavab verdi:
– Qibleyi-aləm sağ olsun, iyit bir qaşıq qanından qorxmaz, heç vaxt yalan danışmaz. Bir qız mənə aşiq olmuşdu. Əvvəlcə mən onu qəbul eləmək istəmirdim. O əl götürmədi, yalvardı dedi: “Mən əmim oğluna ərə getmişəm, amma o məni incidir, məni boşamaq istəyir.
Allah xatirinə məni al, sənə aşiqəm”. Mən də elə bildim düz deyir, razı oldum. Qız da hər gecə gəlirdi mənim yanıma, söhbət eləyirdik. Ötən axşam da gəlmişdi, mən ona acıqlandım ki, niyə gec gəlibsən? O cavab verdi ki, əmim oğlu yatmırdı, onu yatırtdım, özün də öldürdüm.
Tay bir yolluq sənin yanına gəlmişəm. Mən o saat başı istədim, baxdım, nə gördüm?.. Bir oğlandı, deyirsən Rüstəmdi, qəbirdən çıxıb, gül kimi. Mən çox yandım, qəzəbləndim. O saat əmr elədim, qızı parça-parça doğradılar, özümüz də o oğlanın nəşin gətirib hörmətlə dəfn-kəfən elədik. Başladıq qara geyib yas saxlamağa ki, vəzir Allahverdi xan gəldi, bizi hüzura istədi. Biz də gəldik. İndi sahibi-ixtiyarsınız.
Nə cəzamız olsa hazırıq.
– Mən özüm bu işləri gözümlə görmüşdüm, amma bilmək istəyirdim, görüm düz danışacaqsan, yoxsa yox. Yəqin elədim ki, sən düz danışan mərd adamsan, ona görə də sizin hamınızı bağışlayıram.
Həramilər hamısı baş endirib razılıq elədilər. Şah Abbas əmr elədi, həramilərin hərəsini bir işə təyin etdilər. Həramibaşını da öz yanında saxladı. Şah Abbas üzün vəzir Allahverdi xana tutub dedi:
– Vəzir Allahverdi xan!
Vəzir Allahverdi xan baş endirib dedi:
– Nə fərmayişiniz var, qibleyi-aləmindi, buyurun yerinə yetirim.
Şah Abbas dedi:
– Vəzir Allahverdi xan, mənim qələmim işləyən yerdə nə qədər zənən tayfası var, gərək qırx günə kimi siyahısını tutub sahibindən iltizam alasan. And olsun Allaha, əgər bir zənən tayfası qalsa, nəslini yer üzündən kəsdirəcəyəm.
Vəzir Allahverdi xan bu sözü eşidən kimi baş endirib, Şah Abbasdan soruşdu:
– Qibleyi-aləm sağ olsun, bu siyahını neyləyəcəyik?
– Vəzir Allahverdi xan, qızın gördüyü iş mənə o qədər ağır gəlib ki, tamam zənən tayfasın qırdıracağam. Gərək mənim torpağımda arvad xeylağı qalmasın. Öz arvadlarımızın, qızlarımızın da siyahısını tutmalısan.
Bu sözləri eşidəndə hamı donub yerində mat qaldı. Heç kəs bilmədi ki, nə desin. Genə vəzir Allahverdi xan ayağa qalxıb, yeddi yerdə səcdə qılandan sonra ərz elədi:
– Qibleyi-aləm sağ olsun, əgər izn versən, bir neçə kəlmə ərzim var.
Şah Abbas izn verdi. Vəzir Allahverdi xan dedi:
– Qibleyi-aləm sağ olsun, bir arvad bu qələti eləyib cəzasına da çatıb, tay başqalarının günahı nədi ki, bu qədər nahaq qana bataq?
Hamı məclisdəkilər vəzir Allahverdi xana əhsən oxuyub, Şah Abbasdan xahiş elədilər ki, arvadların qanından keçsin. Vəzir, vəkil nə qədər çox dedi, Şah Abbas az eşitdi. Hamı bikef evinə qayıtdı.
Amma çox “zərif, kəmxörək” bir adam idi. Hər yeyəndə bir batman düyünün xörəyini, başında da bir quzu, on-on lavaş ilə içəri ötürüb, üstündən də bir sərnic ayran içib ayağa dururdu. Başına da yeddi qoyunun dərisindən bir papaq qoyurdu. Əlində də bir ağac var idi, başına at nalından, gavahın parçasından, aftafa qırığından o qədər vurmuşdu ki, ağırlığı yeddi batman gəlirdi, camışa bircə dəfə vursaydı, yerində qalardı. Hamı deyərdi, bəli, Hüseyn Kürd düz deyir, qatıq qaradı. Hüseyn Kürd qonşularının qızına nişanlıydı. Özü də qoyun otarırdı, çoban idi. Hər gün qoyunu sağına gətirəndə bir bəhanəylə gəlib, buradan da qonşuya gedib, qız ilə görüşürdü.
Bir gün də Hüseyn Kürd genə getmişdi nişanlısının yanına söhbətə, gördü qız çox bikefdi. Qızı bağrına basıb, o üzünnən, bu üzünnən öpüb dedi:
– Sevgilim, düzün de görüm, niyə bikefsən?
Qız əvvəlcə istədi əhvalatı Hüseyn Kürdə bildirməsin, amma olmadı, dedi:
– Hüseyn Kürd, heç darıxma, ürəyini də sıxma, Allah kərimdi.
Ancaq ki, qırx gündən sonra mən öləcəyəm, neynək, sən sağ ol.
Hüseyn Kürd bu əhvalatı eşidən kimi dik qalxıb, acığından çomağını yerə elə vurdu ki, yer titrədi. Az qaldı ev uça, dedi:
– Bu saat de görüm, Hüseyn Kürdün sevgilisin kim öldürəcək?
Onu mənə de, bu saat gedim, ona elə bir çomaq vurum ki, beyni qatıq kimi dağılsın.
Qız Hüseyn Kürdü belə görəndə qorxdu ki, əhvalatı deyə, Hüseyn Kürd də gedə Şah Abbasın yanına. Çoban adamdı, bir nalayiq söz danışa, Şah Abbas da onu öldürtdürə. Ona görə yumşaqlıqla qalxıb Hüseyn Kürdün boynun qucaqladı, sonra dilə tutub onu oturtdu. Şah Abbasın əmrini necə ki, eşidibsiniz, başdan-başa Hüseyn Kürdə nağıl elədi. Hüseyn Kürd bunu eşidən kimi ayağa qalxıb dedi:
Qız Hüseyn Kürdə yalvarıb dedi:
– Sən getmə, çoban adamsan. Qoy əvvəlcə atan getsin, əgər bir fayda verməsə, onda özün gedərsən. İndi get atanı göndər Şah Abbasın qulluğuna.
– Qorxma, Şah Abbas deyil, atası da dirilib qəbirdən çıxsa, sənə heç nə eləyə bilməz. Mən ölməmişəm ki, mənim yarımı aparıb öldürələr.
Evdən də heç yana tərpənmə, gizlənmək-zad lazım deyil. Mən bu saat atamı göndərəcəyəm Şah Abbasdan təvəqqe eləsin ki, arvadları qırmasın. Qəbul elədi, elədi, eləmədi, onda mən billəm ona neyləyəcəyəm.
Vay, onun halına...
Hüseyn Kürd qızdan ayrılıb gəldi atasının qulluğuna. Atası gördü Hüseyn Kürd çox qaşqabaqlıdı, bildi ki, əhvalatı bilib. Həsən Qara arvadına tapşırdı ki, Şah Abbasın əmrin məbada Hüseyn Kürd eşitsin.
Amma Hüseyn Kürdün üz-gözündən bildi ki, hər şeyi bilib. Üzünü oğluna tutub dedi:
– Oğul, de görüm, niyə belə qaşqabaqlısan?
Hüseyn Kürd cavab verdi:
– Ata, belə bir xəbər eşitmişəm. And olsun Allaha, əgər o Şah Abbasdı, nədi, arvadları qırdırmaq istəsə, gedib ona bir toy tutacağam, anasının toyu yadına düşsün!
Həsən Qara dedi:
– Oğul, sən get işinə! Mən bu gün gedərəm şah Abbasın qulluğuna, təvəqqe elərəm, arvadları qırmasın. Əgər təvəqqemi qəbul eləməsə, ondan sonra mən də sənə köməkçi, nə bilirsən elərsən.
Hüseyn Kürd şad olub atasının əlindən öpdü. Atası da oğlunun alnından öpdü. Həsən Qara geyinib, Şah Abbasın yanına getdi. Hüseyn Kürd də çomağın atıb çiyninə üz qoydu qoyuna tərəf, yola düşdü.
Sizə kimdən xəbər verim Şah Abbasdan. Şah Abbas, vəzir, vəkili də yanında oturub, vəzir Allahverdi xanla söhbət eləyirdi. Birdən qapı çı içəri girib lazımi təzimi yerinə yetirəndən sonra ərz elədi:
– Qibleyi-aləm sağ olsun, Həsən Qara sizin hüzura gəlmək istəyir.
Qapıçı əl-əl üstə qoydu, xidmət məqamında durub cavaba müntəzir oldu. Şah Abbas Allahverdi vəzirə dedi:
– Vəzir Allahverdi xan, atam vəfat eləyəndən bəri Həsən Qara bura gəlməyib, görünür vacib işi var. Həsən Qara hər şeydən ötəri gəlməz. O, atamın qoca vəziri idi, gərək lazımi hörməti yerinə yetirək.
Qapıçıya dedi:
– İzndi, xəbər ver, buyursun içəri.
Qapıçı çıxıb, Həsən Qaranı içəri daxil elədi. Həsən Qara qapıdan daxil olan kimi, Şah Abbas, vəzir, vəkil, hamı əmir-üməra ayağa qalxıb, Həsən Qaraya ehtiram elədilər. Həsən Qara salam verib, Şah Abbasa lazımi ehtiramı yerinə yetirəndən sonra əl bağlayıb dayandı.
Şah Abbas hörmət üçün Həsən Qaranın əlindən tutub öz yanında əyləşdirdi.
Sonra hal-əhval soruşub dedi:
– Ey Həsən Qara, sən atamın yadigarısan, sənin hörmətin hamımıza vacibdi. Hər nə xahişin olsa, göz üstə, yerinə yetirərəm. Sən bizə xoş gəlibsən, səfa gətiribsən! İndi buyur, görək, nə qulluğun var? Nə üçün bu vaxta qədər bizi yaddan çıxardıbsan?
Həsən Qara dedi:
– Qibleyi-aləm sağ olsun, özün bilirsən ki, çox qocalmışam, hər yerə gedə bilmirəm. Çoxdan ürəyim istəyirdi, bir səni görəm, heç olmasa rəhmətlik atanın yadigarısan. Amma neyləyim, çox qocalmışam, xəcalətliyəm, bağışla. İndi də eşitmişəm əmr edibsən ki, gərək sənin torpağında nə qədər arvad var hamısının boynu vurulsun. Ona görə də birtəhər hüzura gəldim. Qibleyi-aləmin əgər meyli olsa, bu barədə bir neçə kəlmə söz soruşmaq istəyirəm.
Şah dedi:
– Hər nə ki, arzundu, buyura bilərsən. Mən sənə doğru cavab verərəm.
Həsən Qara dedi:
– Qibleyi-aləm sağ olsun, doğrudanmı sən bütün zənən tayfasın qırdırmaq istəyirsən?
Şah Abbas cavab verdi:
– Bəli, doğrudu. Gərək mənim qələmim işləyən yerdə zənən tayfası qalmasın.
Həsən Qara bunu eşidəndə başını aşağı salıb fikrə getdi. Bir azdan sonra başın qaldırıb dedi:
Qibleyi-aləm sağ olsun, əgər gizlin bir şey yoxsa, mənə demək
olarsa, bu işin səbəbini söylə.
Şah Abbas gülüb dedi:
– Ey Həsən Qara, bizim səndən gizlin heç bir sirrimiz ola bilməz.
Sən atamın qoca vəzirisən, səndən nə gizləmək olar. Həm də burda heylə gizlənəsi şey yoxdu.
Sonra Şah Abbas boğazında xörək qalmaqdan başlayıb, dərvişlibas olub vəzir Allahverdi xanla şəhəri gəzməyə çıxmasından tutmuş, qızla əmioğlusunun, həramilərin əhvalatın mən sizə nağıl eləyən kimi, bütünlüyüynən, hamısın Həsən Qaraya nağıl elədi. Həsən Qara bu əhvalatı eşidəndən sonra başın aşağı salıb dərin fikrə getdi Sonra başını qaldırıb gülə-gülə Şah Abbasa dedi:
– Qibleyi-aləm sağ olsun, yadında varmı, filan tarixdə hər gecə rəhmətlik atanın bir vəziri yox olurdu?
– Bəli, Həsən Qara, yadımdadı. Necə?
Həsən Qara genə gülüb dedi:
Şah Abbas təəccüb eləyib dedi:
– Həsən Qara, gərək onu bizə nağıl eləyəsən, görək, o necə işdi?
Həsən Qara baş üstə deyib başladı söhbət eləməyə:
– Şah sağ olsun, həmən tarixdə hər gecə bir vəzir yox olurdu. Bilinmirdi bu necə işdi. Nə ölüləri tapılırdı, nə də diriləri. Hamı mat qalmışdı.
Tainki otuz doqquz vəzir gəldi, hamısı yox oldu, tay heç kim vəzir olmurdu. O vaxt mən rəhmətlik atanın baş vəziriydim. Hamımız qalmışdıq məəttəl, bilmirdik nə qayıraq.
Bir gecə soyunub yatmışdım, gecəyarısına yaxın birdən darvaza bərk döyüldü. O saat qapıçı gedib, əhval bilib qayıtdı ki: “ağa, səni bir şəxs darvazada istəyir”. Mən o saat yerimdən qalxıb çiynimə bir şey atdım ki, çıxam qapıya, arvadım qabağımı kəsib dedi: “a kişi, sən vəzirsən, adam da qapıya belə çıxarmı? Libasını gey, sonra çıx”. Mənim ağlım kəsdi, o saat libasımı geydim. Elə mən geyinib qurtarmışdım, gördüm arvadım əlində qılınc, qalxan, gürz, nə ki dava paltarım var, hamısını gətirdi. Dedim, arvad bu nədi? Arvad acıqlanıb dedi: “a kişi, elə bu ağılla vəzirlik eləyirsən? Bəlkə qapıda duran elə düşməndi, bəlkə bir yerə gedəcəksən? Hamı ehtiyatını gör, atını min, sonra darvazadan çıx. Əgər bir şey olmaz genə qayıdarsan, paltarını çıxardarsan, Allah ölümü deyil ha! Bu hamısı bir neçə dəqiqənin işidi”.
Mən gördüm arvad çox kamallı söz deyir. Dava paltarımı geydim, qalxanımı qoluma keçirdim, çıxdım, gördüm arvad da atımı hazır eləyib, yəhərli, yüyənli qapıda saxlayıbdı. Mən “ya Allah!” – deyib aşırıldım ata. Qapıçı darvazanı açdı, çıxdım çölə, gördüm qapıda bir oğlan ata suvar olub, başdan-ayağa kimi polada qərq olub. Deyirsən Rüstəmi-Zaldı qəbirdən çıxıb. Məni belə hazır görəndə, oğlan şad olub, ədəblə mənə salam verdi:
– Ey Həsən Qara, bu gecə mənə səfərdə yoldaş olarsanmı? Əgər sən mən deyəndən çıxmasan, özün bir bəd hərəkət eləməsən, sənə söz verirəm ki, məndən sənə ziyan toxunmaz.
Mən öz könlümdə dedim ki, vəzirlərin başına nə iş gəlibsə, bundan gəlib, gərək bununla gedəm, görəm bu necə işdi. Bir də fikir elədim ki, İsfahanda mənim qabağıma çıxan bir pəhləvan yoxdu. Bu mənə neyləyə bilər? Görsəm ki, pis fikirdədi, o saat boğazın quş boğazı kimi üzərəm. Üzümü o cavana tutub dedim:
– Ey cavan, mən hazıram, buyur, hara gedirsən, gedək.
Oğlan bu sözü məndən eşidəndə şad olub dedi:
Sonra atın başın döndərib bir tərəfə çapdı, mən də onun dalınca sürdüm. Bir saatdan artıq yol getdik. Bu oğlan nə qayıdıb dala baxdı, nə də mənə bir kəlmə söz dedi. Mən təəccüb elədim ki, bu oğlan necə adam olsun? Mən Həsən Qara olum, məni dala salıb gedə. Qayıdıb bir arxasına da baxmaya ki, görüm bu necə adamdı? Bəlkə mən daldan bunu öldürdüm? Bəlkə bunu birdən tutub, qollarını bağladım? Niyə bu adam bu işləri heç. fikir etmir? Görünür məni adam saymır. Mən belə-belə fikirləşirdim. Axırda qəzəblənib istədim onu qəfildən vurub öldürəm, sonra lənət sənə şeytan, – deyib, fikrimi dəyişdim: – Yox, bu namərdlik olar, əvvəlcə gərək bunun fikrin biləm, sonra öldürmək hasandı.
Bir az da dinməz-söyləməz yol gedib, axırda təngə gəldim. Atı çapıb ona yanaşdım, əl atıb atının cilovundan yapışıb dedim:
– Ey oğlan, əvvəl de görüm, fikrin nədi? Məni hara aparırsan?
Yoxsa mən tay getməyəcəyəm, özü də sənin də işin yaxşı olmayacaq. Oğlan heç mənə etina etməyib, cilovu çəkib əlimdən aldı, atı sürəsürə gülüb dedi:
– Ey Həsən Qara, mənim zənnimi itirmə, hayıf ki, səbrin iyitliyinə görə deyil. Bir də ürəyinə ayrı fikir gəlməsin. Mənim sənnən heç bir düşmənçiliyim yoxdu. Bir Gecəliyə mənə söz vermisən, sözünün üstə də dur, mənə yoldaşlıq elə! Kişi sözündən qaçmaz, əgər belə qorxacaqdınsa, söz verməyəydin, mən də özümə ayrı bir yoldaş tapaydım.
Bunun bu sözlərindən əvvəlcə utandım. Sonra fikirləşdim ki, bu kimdi ki, mən Həsən Qara olam, hələ bundan da qorxam. O saat ata hey verib onun üstünə atıldım. Qışqırdım ki, ey dilavər, sən kimsən ki, səndən qorxam, yazıq sənə, dilin başına bəla gətirdi, al gəldim. Qılıncı çəkib, atı ildırım kimi onun üstünə saldım. Oğlan bu halı məndə görən kimi atı qəfildən saxladı. Qılınc göydəykən biləyimdən yapışıb mənə elə şillə çəkdi ki, ağlım başımdan gedib tappıltıynan atdan yerə düşdüm. Bilmirəm nə qədər üstən keçib, bir vaxt ayılıb gördüm ki, atlar otlayır, oğlan da üzümə su töküb məni ayıldır. Mənim ayıldığımı görən kimi şad olub dedi:
– Həsən Qara, sənə bihörmətlik elədim. Məni bağışla, səndən başqa hər kim olsa öldürərdim. Amma doğrudan da sən igid imişsən, ona görə də mən səni bağışlayıram. Amma bir də belə iş eləmiyəsən.
Mən əvvəldən sənə demişəm, genə də deyirəm. Sənin haqqında yaxşılıqdan başqa bir fikrim yoxdu. Dur atını min, vaxt keçir, gedək.
Amma bu oğlan aramızda guya heç bir şey olmamış kimi, kefdə idi, heç dalına da baxmırdı. Dinməz-söyləməz atın sürüb gedirdi. Bir az yol gedəndən sonra Allah şeytana lənət eləsin, başladım genə vəsvəsəyə.
Tay qılınc çəkməkdən qorxub, qəfildən ortasından qucaqlayıb, iki qolundan bərk-bərk tutdum. Oğlan qayıdıb mənə baxdı, sonra yumşaq səs ilə dedi:
– Həsən Qara, fikrin nədi?
– Fikrim səni tutub qolunu bağlamaq. Sonra geri qaytarmaq.
Oğlan dinməzcə sözlərimə qulaq asıb, axırda gülüb dedi:
– Həsən Qara, sən elə bu ağıl ilə vəzirlik eləyirsən? Əgər məni heylə asan tutmaq olsaydı, mən sənin qabağına düşməzdim. Qolumu burax, özünə zəhmət vermə. Amma sən doğru bilibsən, sizin vəzirlərin hamısın mən qırmışam. Çünki onlar ölməyə layiq idilər.
Mən bu sözləri oğlandan eşidən kimi qəzəblənib, onun qollarını lap bərk tutub dedim:
Oğlan bu sözləri eşidən kimi qolun elə dartdı ki, az qaldı biləklərim yerindən qopsun, qollarım boşaldı. Oğlan əlimdən çıxıb atını sıçratdı irəli, əl atıb kəmərimdən yapışdı, məni uşaq kimi atın üstündən götürüb qalxızdı başına. Tay mən ölümümü yəqin eləyib, kəlməyi-şəhadətimi deyirdim. Amma oğlan məni yerə vurmayıb genə qoydu atımın belinə.
Üzün mənə tutub dedi:
– Həsən Qara, bu dəfə də səni bağışladım. Ancaq bu şərtlə ki, and olsun Allaha, bir də səndən bir pis iş baş versə, tay aman yoxdu.
Genə düşdü qabağa mən də dalınca. Yoldan buruldu meşənin içinə, başladı bir tərəfə getməyə. Bir qədər getdik, bir açıqlığa çıxdıq. Gördüm nə? Vəzirlərin otuz doqquzunun da burda başı kəsilib. Hamısının da əynində bir dizlik, bir köynəkdən başqa heç nə yoxdu. Mən bunları belə görəndə öz ürəyimdə dedim, vay, evi yıxılan canım, elə bu hərami imiş! Məni də soyub belə öldürəcək. Başladım udqunmağa.
Oğlan arif idi, mənim fikrimi o saat anlayıb dedi:
– Həsən Qara, ağlına ayrı şey gəlməsin, mənə dünya malı lazım deyil. Mənim bir düşmənim var, ondan intiqam almağa gedirəm. Mənə bir yoldaş lazım idi ki, mən düşmənimi öldürüncə kənarda durub məni gözləsin. Ona görə də mən fikirləşib öz ürəyimdə dedim: – hər halda şahın vəzirləri ağıllı və qoçaq adamlar olar. Gedim onları götürüm.
Hər kəsin gecə qapısını döydüm, bax, burda gördüyün kimi, tumanpa ça, bir köynəknən mənim qabağıma çıxdılar. Mən də bildim ki, bunlarda nə tədbir, nə də ağıl var. Qanacaqları, şücaətləri də yoxdu. Tay düşmən dalınca da getmirdim. Bu meşədə gizlənib hər gecə bir vəziri çağırdım. Hamısı mənim qabağıma lüt çıxdılar, mən də gətirib burda öldürdüm. Belə-belə otuz doqquzun öldürdüm. Tainki axırda gəlib səni çağırdım. Amma sən mənim qabağıma arvad kimi çıxmadın. O saat bildim ki, əsl vəzir sənsən. Ona görə də səni öldürmədim. İndi düş atdan, bir az çörəkdən-zaddan yeyək, dincələk, ondan sonra düşək yola. İnşallah, səhər tezdən düşmənim olan yerə çatarıq.
Atları çəkib meşənin bir tərəfində saxladıq, özümüz də bir yerdə əyləşdik. Oğlan üzün tutub mənə dedi:
– Həsən Qara, sən ocaq yandır. Mən günüzdən ov eləyib gizləmişəm, onu gətirim, kabab eləyib yeyək.
Mən başladım ocaq qalamağa, oğlan da üz qoydu meşənin bir tərəfinə getdi. Bir az keçdi, gördüm budu oğlan bir maral gətirir. Meşənin çubuqlarından qırıb, bu maralı kabab eləyib yedik. Oğlan dedi:
– Həsən Qara, mən sabah böyük bir düşmənlə dava eləyəcəyəm.
Özüm də qırx gündü yuxusuzam. İndi sən bir az gözlə, mən yatım. Qurd-quş atları yeyər, gözdən qoyma. Bir şey olsa, o saat məni oyat.
Özü də sabaha iki saat qalmış məni oyadarsan. Oğlan qalxanı qoyub başının altına yatdı. Mən gözlədim, səhərə iki saat qalmış oğlanı durğuzdum. İkimiz də atımızı minib meşədən çıxdıq. Düşdük yolun ağzına. Az getdik, çox getdik, dərə, təpə, düz getdik, gün çıxınca yol gedib çıxdıq bir təpənin başına.
Bu oğlan cilovu çəkib durdu, üzün mənə tutub dedi:
– Ey Həsən Qara, tay sənin yoldaşlığın bəsdi. Mən səndən çox razıyam.
İndi sən düş burda atları gözlə. Bax, qalaça ki, görürsən, mənim düşmənim o qalaçadadı. Mən gedəcəyəm o qalaçaya davaya. Düşmənimi öldürəcəyəm, ya da özüm öləcəyəm. Səninlə şərtim budu: elə ki bir nərə eşitdin, bil ki, düşmənimi tapmışam. İkinci nərəmdə bil ki, tutaşmışıq.
Günortaya qədər gözlərsən, gördün üçüncü nərə gəlmədi, bil ki, mən ölmüşəm. Onda mənim atımı da götürüb qaçarsan. Bax, bu atın tərkindəki də tamam ləl-cavahiratdı. Onları da bağışlayıram sənə.
Ananın südü kimi halalın olsun, götürüb gedərsən. Bax, dediklərimə əməl edərsən. Məbada mənim dalımca gələsən. O düşmən elə bir məlundu ki, ona gücün çatmaz. Sən çalış başını götür, qaç.
Mən oğlanın üzün görməmişdim. İndi gün işığında baxıb gördüm nə, bu elə bir oğlandı ki, yemə, içmə, xətti-xalına, gül camalına tamaşa elə. Hələ bığ yeri tərləməyib, on altı, on yeddi yaşında bir oğlandı.
Oğlana hayıfım gəlib dedim:
– Oğul, mən səni heç vaxt o məlunun yanına tək buraxmaram, ikimiz də gedərik, ölərik bir yerdə ölərik, qalarıqsa, genə bir yerdə qayıdarıq.
Oğlan gülüb dedi:
– Ey Həsən Qara, Allah səndən razı olsun, bu heç vaxt mümkün deyil. Mən əhd eləmişəm, düşmənimi tək öldürəcəyəm. Bir də mən səninlə bir gecəlik səfər yoldaşlığını şərt qoymuşam. O şərti də pozmaram.
Qibleyi-aləm sağ olsun, mən nə qədər çox dedim, oğlan o qədər az eşitdi. Axırda əlacım kəsilib razı oldum. Oğlan üz qoydu qalaçaya tərəf getməyə. Mən də oturub onu gözləməyə başladım.
Oğlan gedəndən bir saat yarım keçmişdi. Bir də gördüm elə bir nərə gəldi ki, dağ-daş hamısı titrədi. Bildim ki, oğlan düşmənin tapdı. Bir az keçdi, ikinci nərə ondan qüvvəli gəldi. Bildim ki, oğlan düşməni ilə tutaşdı. Mən təzədən üz torpağa qoyub, başladım zar-zar ağlamağa.
O qədər ağladım ki, günortaya yaxınlaşdı. Bir də gördüm bir nərə səsi də gəldi. Bildim ki, oğlan düşmənini öldürdü. Şad olub yerimdən qalxdım.
Şükür-səna eləyib baxırdım, gördüm qalaçanın başından qanlı bir baş atdılar. Dalınca da oğlan kəmənd ilə qalaçadan endi. Başı da götürüb gəldi mənim yanıma. Baxdım gördüm bu elə nər div başıdı ki, buynuzları çinar ağacı kimi, qulaqları palaz kimi. Mən heyran qalmışdım.
Bilmirdim nə deyim. Axırda özümü toxdadıb, oğlana gözaydınlığı verdim. Hər ikimiz atları mindik. Yavaş-yavaş qayıtdıq geri. Bir qədər yol gəlmişdik, bir dağın ətəyində oğlan atı saxladı. Atdan düşüb üzün mənə tutub dedi:
– Ey Həsən Qara, Allah səndən razı olsun. İndi tay biz ayrılmalıyıq. Bax, genə də həmən bu atı və ləl-cavahiratı bağışlayıram sənə.
Çıx get, Allah sənə yaxşı yol versin!
Mən dedim:
– Oğlum, əvvəla, mənə at, pul lazım deyil. İkinci, mən heç vaxt səndən ayrılmaram.
Oğlan dedi:
– Ey Həsən Qara, bu tay mənim mənzilimdi, mənə at lazım deyil.
İkinci, biz bir yerdə ola bilmərik. Mənim özümə görə bir fikrim var.
Bu atı, dövləti sənə yadigar verirəm.
Oğlan da başladı dağa tərəf çıxmağa. Mən bir az gedib dayandım. Gözlədim, oğlan gözdən itən kimi, atları bir səfalı yerdə bağladım. Özüm qayıtdım oğlandan ayrıldığım yerə. Elə ki həmən yerə çatdım, başladım oğlan hansı tərəfə getmişsə, mən də o tərəfə getməyə. Çox ehtiyatlı tərpənirdim ki, oğlan məni görməsin. Axırda oğlanı görüb əyilə-əyilə düşdüm dalınca. O getdi, mən getdim, axırda gəlib çıxdıq dağın döşündə bir açıqlığa. Gördüm bura olduqca səfalı bir yerdi. Sular şırhaşır hər tərəfdən axır, bülbüllər cəh-cəh vurur, güllər pəh-pəh verir. Vallah bir yerdi, deyirsən cənnətin bir guşəsidi. Dünyada nə qədər gül, çiçək varsa, hamısından burda var. Çəmənliyin gözəl bir yerində, gördüm, qalaça kimi bir yer var. Oğlan başladı qalaçaya tərəf getməyə. Mən bildim ki, əgər mən də açıqlığa çıxsam, oğlan məni görəcək, onda bütün əməyim zaya gedəcək. Ona görə bir ağacın dalında gizləndim. Gördüm, oğlan elə ki qala çaya çatdı, dayanıb dörd tərəfə nəzər saldı. Gördü heç kəs yoxdu, devin başın əvvəlcə qalaçanın divarından atdı içəri. Belindən kəməndi açıb atdı qalaçanın başına, təkan verib gördü kəmənd möhkəm bənd olub. Əl atıb yapışdı, kəmənddən tuta-tuta dırmaşdı divarın başına. Divarın başına çatandan sonra genə kəmənddən tuta-tuta endi qalaçaya. Qibleyi-aləm sağ olsun, oğlan qalaçaya enən kimi, mən gizləndiyim yerdən çıxdım, yavaş-yavaş özümü yetirdim qalaçaya, kəməndi belimdən açıb, atdım divarın başına, bənd oldu divara. O saat Allah səndən mədəd, deyib qalxdım barının üstünə. Qalaçanın içinə baxıb gördüm heç kəs yoxdu. Amma qalaçanın ortasında bir günbəz var. Bildim ki, oğlan həmən günbəzdədi. Mən də kəmənddən tutub endim qala çaya. Günbəzə yaxınlaşıb, gördüm, içəridən həzin-həzin ağlamaq səsi gəlir. Günbəzin qapısının bir tərəfində gizlənib başladım pusmağa. Gördüm ki, burda bir qəbir var, tamam tutublar daş-qaşa. Belə ki, günbəzin içi par-par parıldayır, elə bil alışıb yanır. Oğlan oturub qəbirin baş tərəfində devin də başını atıb ayaq tərəfinə. Ağlaya-ağlaya deyir: – Əmi oğlu, arxayın ol, sənin qanlını öldürdüm. Tay dünyada mənim heç bir qəmim yoxdu.
– Qibleyi-aləm sağ olsun, sənə nə baş ağrısı verim, oğlan o qədər ağladı, ağladı, yoruldu. Ondan sonra durub qılıncı sivirdi, dəstəsini qoydu qəbrin üstünə, kəlmeyi-şəhadətin söyləyəndən sonra dedi:
– Ey Həsən Qara, sən gərək məni pusmayaydın. Mənim bu sirrimi istəmirdim heç kim bilsin. Bu qədər ki, mən yaşamışam, hələ bir kəs bilmirdi ki, mən qızam, yoxsa oğlanam. İndi bircə sən mənim sirrimi bildin. Əgər sən məni pusmasaydın, indi mən özümü öldürüb, biryolluq bu dərd-qəmdən azad olardım. Amma neyləyək?.. Mənim də qismətim belə imiş. Ey Həsən Qara, bil və agah ol ki, mən Hələb padşahının qızıyam, adıma da Günəş xatun deyərlər. Bu qəbir ki, görürsən, bu mənim əmim oğlunun qəbridi. Biz bir-birimizi sevirdik. Atam məni vermişdi həmən bu əmim oğluna. Birinci gələn günü oğlan mənim gərdəgimə daxil oldu, gecə söhbət edirdik. Birdən qapıda səs gəldi.
Əmim oğlu tələsik qapıya çıxdı. O çıxmaqdı ki, daha gəlmədi. Elə ki sabah oldu, gördüm ki, qapıda öldürüb başını da aparıblar. Əmim oğlunun atasından xəbər aldım ki, bu nə işdi? Dedi: İsfahan şəhərinin kənarında bir qalaça var. O qalaçada yeddi nəfər hərami var. O həramilər mənim oğlumun düşmənidirlər. Oğlan dişarı çıxanda səndən utanıb heç bir kəsi çağırmayıb, odu ki, düşman fürsəti qənimət bilib öldürüb.
Mən dedim:
– Hərgah belə olsa, əmim oğlunun başı o qalaçada olar.
Bir dəst mərdanə libas geyib bir gecə qalaçaya varid oldum. Bir qədər gəzdikdən sonra oğlanın başını burda tapıb, evə gətirdim. Oğlanı dəfn etdik. Mən and-yad etdim ki, ya gərək mən də öləm, ya bu həramiləri məhv edəm. Bir dəst mərdanə libas geyinib, qılınc, qalxan götürdüm. Bir yaxşı yoldaş axtarırdım ki, onu yanımla götürəm, düşmənimi öldürəm, sonra özümü öldürəm. Nakam əmim oğlusuz mən yaşamaq istəmirəm. Bu gecə gəlib səni özümə yoldaş gətirib düşmənimi öldürdüm. Bununla muradıma çatdım.
Mən dedim:
– Günəş xatun, yaxşı, düşmənini məhv etdin. Daha özünü niyə həlak edirsən? Hərgah razı olsan, səni alaram.
Qız bir qədər fikirdən sonra dedi:
– Razıyam! Qismətim belə gətirib.
Mən yeddi gün, yeddi gecə toy edib, həmin qızı aldım.
İndi, şah sağ olsun, dünyada elə pis arvadlar varsa, belə namuslu, iyit, qeyrətli arvadlar da var. Odur ki, əxlaqsız arvadın ucundan İsfahan kimi şəhərin bütün arvadlarını qırmaq olmaz.
Şah oğlu Şah Abbas, Həsən Qaranın bu hekayəsinə mərhəba deyib, arvadları öldürmək fikrindən əl çəkdi."
"Bir kişiynən bir arvad varıymış. Arvadın adı Hillilim, kişinin adı Güllülüm iymiş. Bunların aman-zaman gözlərinin işığı bircə qızları varıymış. Qızlarını gəlin köçürüblərmiş, amma çoxdanıymış ki, ondan xəbərləri yoxuymuş.
– Ay Hillilim, qızımızı köçürdük getdi, amma heç bilmirik necə dolanır, gəl bir gün gedək görək başına nə iş gəlib, necədi.
Hillilim deyir:
– Ay kişi, əliboş burdan ora tullana-tullana nə cür gedək, çıx bazardan bir az ayınnan-oyunnan al.
Kişi deyir:
– Ay Hillilim, ayın-oyunnan sonra daha nə alım?
Hillilim deyir:
– Heç nə.
Bir az gedəndən sonra “ayın-oyun” sözü kişinin yadından çıxır bircə “heç nə” sözü yadında qalır. Bu söz də kişinin yadından çıxmasın deyə elə hara gedirsə, heç nə, heç nə deyə-deyə həmən sözü dilindən yerə qoymur. Bəli, başı qarışır, düz gedib şəhərin qırağına çıxır. Görür ki, bir adam çayda balıq tutur. Yavaşca bir daşın üstündə oturub öz-özünə deyir:
– Heç nə, heç nə!
Balıqçı torunu bir atır suya, heç nə çıxmır, iki atır, heç nə çıxmır.
Görür elə bu kişi tez-tez heç nə, heç nə deyir. Elə bilir bu sözləri balıq çıya deyir, durub acığından kişini bərk döyür. Kişi deyir:
– Ay qardaş niyə məni döyürsən?
Balıqçı deyir:
– Sən mənə qarğıyırsan, toruma heç nə düşmür, mən də səni döyürəm.
Kişi deyir:
– Bəs nə deyim ki, sən məni döyməyəsən?
Balıqçı deyir:
– Deynən ki, irili-xırdalı onu, on beşi birdən. İndi də kişi bu sözü deyə-deyə başlayır getməyə. Az gedir, üz gedir, dərə-təpə düz gedir, iynə yarım yol gedir, gedib bir ölü yerinə çıxır. Başlayır indi də burda öz-özünə “irili-xırdalı onu, on beşi birdən” deməyə. Ölü sahibi görür bu kişi ona qarğıyır. Ev sahibi öz-özünə deyir: “Ədə, mənim dağ kimi oğlum ölüb bəs deyil, bu zalım oğlu qarğış eləyir ki, irili-xırdalı onu, on beşi birdən”.
Durub kişini o qədər döyür ki, az qalır canı çıxsın. Güllülüm deyir:
Ölü sahibi deyir:
– Deynən ölən bircə bu olsun, daha heç kim ölməsin.
Kişi indi də bu sözü deyə-deyə gedib bir toy məclisinə çıxır. Görür evə başı bəzəkli bir qəşəng gəlin gətirdilər. Kişi gəlinə baxa-baxa tez-tez deyir:
– Ölən bircə bu olsun, daha heç kim ölməsin.
Gəlinin nişanlısı kişinin belə dediyini eşidib, onu möhkəmcə əzişdirir, baş-gözünü yarır. Kişi deyir:
– Ay qardaşlar, bəs nə deyim məni döyməsinlər.
Adamlar öyrədir:
– A kişi, deyinən ki, Allah uzun ömür versin, oğullu-uşaqlı olsunlar.
Kişi indi də bu sözləri deyə-deyə gedib görür ki, küçədə uşaqlar it boğuşdururlar. İtlərə baxıb deyir:
– Allah uzun ömür versin, oğullu-uşaqlı olsunlar.
Kişi deyir:
– Ay uşaqlar, bəs nə deyim?
Uşaqlar deyirlər:
Kişi indi bu sözləri deyə-deyə gedib bir məscidin qabağına çıxır.
Görür ki, iki qazı bir-biriynən dalaşır, deyir:
– Alaş, qıs! Bozdar, qıs!
Qazılar bu sözləri eşidib od tutub yanırlar. Biri-birindən əl çəkib düşürlər kişinin üstünə. O ki, var döyürlər.
Kişi bir təhər bunların əlindən çıxıb, suyu süzülə-süzülə kor-peşman evə qayıdır. Arvadı deyir:
– A kişi, bu nə gündü düşübsən?
Kişi deyir:
– Arvad, sənin dediyini axtarmağa gedəndə döyüb məni bu günə qoyublar.
Arvad deyir:
– Mən sənə nə demişdim ki, onu axdarırdın?
– Sən demədinmi ki, “heç nə” al.
– Ay sənin başına kül. “Heç nə” adlı şey var? Mən dedim ki, yəni heç nə lazım deyil.
Arvad gördü əri əliboş gəlib çıxıb, durub evdən bir tulux bəhməz, bir cüt çarıx, bir az da iflik götürür. Hillilimnən Güllulüm şeyləri dallarına şəlləyib başlayırlar qızlarının evinə getməyə. Bunlar kənddən çıxıb bir quraqlıq yernən gedirmişlər. Görürlər ki, susuzluqdan yer çatlayıb. Hillilim deyir:
– A kişi, heç sənin insafın yoxdumu, görmürsənmi yer acınnan, susunnan ayrılıb, çat-çat olub. Gəl bu bəhməzdən bir az tökək, yer acınnan ölməsin.
Kişi arvadının xasiyyətini bilirdi, əgər yox desə, bütün günü başıbeyni gedəcəydi, odu ki deyir:
– Yaxşı, tuluğun ağzını aç, bir azca tök.
Arvad tuluğun ağzını açıb bəhməzin hamısını tökür yerin çatdağına Bir az da gedəndən sonra yolda bir qara qarğaya rast gəlirlər. Görürlər qarğa ayağının birini yerə qoyub, o birini qarnının altında gizlədib.
Arvad yenə iki ayağını bir başmağa dürtüb deyir:
– Güllülüm, səndə nə insaf var, nə mürvət, görmürsən mi yazıq qarğanın ayağında heç nə yoxdu deyin üşüyür. ayağının birini qoyub, o birini götürür. Aparıram bu çarıxları ona verəm.
Kişi deyir:
– Ay arvad, Allaha bax, Tanrıya bax, quş da çarıx geyərmi?
Elə arvad nırx deyib durur ki, olmaz. Axırı kişi görür arvadnan bacarmır, deyir:
– Cəhənnəmə olsun çarıx da, sən də, apar ver.
Arvad aparıb çarığı qarğanın qabağına atıb gəlir. Başlayırlar yol getməyə. Gəlib bir meşəyə çıxırlar. Görürlər bir yekə ağac kötüyündən ayrılıb, çatdayıb. Arvad deyir:
– A kişi, ayaz vurub yazıx ağacı çatdadıb, bu ağacın qalın paltarı olsaydı belə ayrılmazdı. Gəl bu kələfi dolayax ağacın belinə.
Kişinin cin vurur beyninə, deyir:
– Arvad, neyləyirsən elə!
Arvad kələfin hamısını ağaca dolayıb əliboş başlayırlar qızının evinə getməyə. Bir fəməl-yəməlnən qızının evinə çatırlar, görüşüböpüşəndən sonra kişi yolda arvadının onun başına gətirdiyi işdəkləri bir-bir qızına söyləyir. Qızı deyir:
– Ay dədə, yaxşı ki, ərim evdə yoxdu. Bu sözləri onun yanında deyib məni biabır eləmə.
Bir azdan sonra qız bunları evdə qoyub gedir ərini çağırsın. Qız gedənnən sonra arvad baxıb görür qızının evi düm ağappaxdı. Özözünə deyir ki, yəqin bu ev də adam kimi azarlayıb, rəngi qaçıb, elə bil meyit kimi ağarıb. Durub bir az suynan mal peyinini qarışdırıb evi suvayır. Qızı qayıdıb görür ki, anası divarlara suvax çəkib. Deyir:
– Ana, bunu niyə belə elədin?
Arvad deyir:
– A qızım, gördüm evin rəngi qaçıb, rənglədim.
Qız görür iş-işdən keçib, odu ki, heç üstünü vurmur. Bir-iki gün keçəndən sonra qız dədəsinə deyir:
– Ay dədə, sən allah bu anamı burdan tez apar, bir az da qalsa məni biabır eləyəcək.
Kişi qızının sözünə baxıb arvadını da götürüb gəlir evlərinə.
Kişi evə gələnnən sonra gedib bir xaşa pambıq alır. Arvadına deyir:
– Arvad, bu pambığı əyir, corab toxu, satax, başımızı dolandıraq.
Kişi görür arvad əlini ağdan-qaraya vurmur.
– Ay arvad, bəs pambığı niyə əyirmirsən?
Arvad deyir:
– Ay kişi, vallah hələ hırım tutmayıb, havaxt hırım tutsa onda əyirəcəyəm.
Kişi arvadının xasiyyətinə bələd idi deyin heç nə deməyir.
Günlərin bir günündə iş belə gətirir ki, Hillilimnən Güllülüm Kürü keçirlərmiş, suyun lap ortasında birdən arvad deyir:
– A kişi, hırım tutdu, pambığı ver əyirim.
Kişi deyir:
– Kül sənin başına, mən bu suyun ortasında hardan alım pambığı ki, sən əyirəsən, evə gedəndə verərəm.
– Axı evdə mənim hırım tutmayacaq.
Arvad evə gələndən sonra pambığı da aparıb bir gölün qırağında oturur ki, əyirsin. Görür qurbağalar qurhaqur quruldayır. Arvad deyir:
– Ay qurqur bacılar, ərim mənə pambıq verib ki, əyirəm, pambığım çoxdu, gücüm çatmır, mənə kömək eləyin.
Qurbağalar yenə başlayırlar quruldamağa. Arvad elə bilir ki, qurbağalar razıdı. Odu ki, pambığın hamısını gölə töküb deyir:
– Qurqur bacılar, sabah gəlib aparacam, tez-tez əyirin.
Sabah arvad gəlib gölün qırağında durub nə qədər çağırırsa qurbağalardan səs çıxmır. Axırda suya girib deyir:
– Siz ki, mənim pambığımı vermirsiniz, evinizdə nə tapsam aparacam.
Arvad gölün dibini nə qədər axtarırsa, heç nə tapmır. Axırda suyun dibinnən bir daş tapır. Daşı götürüb gətirir evə. Kişi deyir:
– Arvad, bu nədi əlində?
Arvad deyir:
Kişi görür bu daş deyil, tamam ləldi. Deyir:
– Arvad, bu çox qiymətli daşdı, bunu bərk saxla.
Bir gün kişi evdə yoxuymuş. Arvad görür qapıya bəhməzsatan gəlib. Gətirib daşı verib bəhməz alır. Bəhməzdən doyunca yeyir, axırıncı qurtumu içəndə yadına düşür ki, bəs ərimə bəhməz saxlamadım. Odu ki, ağzındakı bir qurtumu da ərinə saxlayır. Bir azdan sonra əri gəlir. Görür arvadın ordları dombalıb. Xəbər alır:
– Nə olub?
Arvad yol başlayıb gedirmiş, birdən qabağına bir toyux çıxır. Elə bilir ki, əri toyuğu onun yanına minnətçi göndərib, deyir:
– Ay kiş-kiş bacı, zəhmət çəkmə, getmərəm.
Bir az gedəndən sonra qabağına bir pişik çıxır. Bu dəfə də deyir:
– Ay piş-piş bacı, havayı zəhmət çəkmə, gedən deyiləm.
Bir-iki addım gedəndən sonra qabağına bir it çıxır.
Bu dəfə də deyir:
– Ay ham-ham qardaş, boğazını cırma, gedən deyiləm.
Arvad görür bir dəvə buna sarı gəlir. Demə bu dəvə padşahın xəzinəsini aparan karvandan azıbmış, üstü də tamam qızılnan, daş-qaşnan dolu imiş. Arvad dəvəni görən kimi deyir:
– Ay sallax dodax, ərim kimi minnətçi göndərdi ki, qayıdam, heç biriylə getmədim, indi neyləyim, sən gəlibsən, yaxşı düşməz sənin də sözünü yerə salam, gəl gedək – deyib arvad dəvənin başın çəkə-çəkə gəlir ərinin yanına. Əri bir də görür ki, arvad yanında bir dəvə yükü qızılnan gəlib. Kişi tez dəvənin yükünü boşaldıb, dəvənin başını kəsir,
arvadına tapşırır:
– Bax, əgər bir adama bir kəlmə bu haqda söz desən padşah ikimizi də dar ağacından asdıracaq.
Arvad deyir:
– A kişi, indi ki, dəvəni kəsdin, mən də qayıdıb gəlmişəm, toyumu təzədən elə.
Kişi görür ki, arvadının beyninə düşən işi eləməsə, başı cəncəl çəkəcək.
Odu ki, deyir:
– Arvad, dur bu saat sənin toyunu eləyim.
Kişi arvadı salır təndirə, təndirin ağzına bir məcməyi qoyub, içinə də bir az darı tökür, sonra da toyux-cücəni düdülüyüf çağırır. Toyuxlar məcməyidəki darını dənlədikcə dınqıltı səsi çıxır. Arvad elə bilir ki, onun toyudu.
Bunları burda qoyax, görək padşah itən dəvəsini necə axtarır.
Dəvə itən kimi padşah bir imansız kaftar qarı tapıb deyir:
– Qarı, mənim bir dəvəmi oğurlayıblar, indi sən düş qapı-qapı dəvə əti axtar, kimdə tapsan gəl mənə xəbər ver, sənə çoxlu qızıl verəcəm.
Qarı qızıl adını eşidən kimi gözləri mişovul siçanı kimi bərəlir. O saat çarçoyunu başına salıb düşür qapı-qapı dəvə əti axtarmağa. Heç yerdə tapa bilmir. Elə qayıdıb gəlirmiş, birdən yadına düşür ki, bircə Hillilimgil qalıb. İçəri girib yağlı dilini işə salır. Kişi də evdə yoxuymuş.
Qarı arvadı dilə tutub deyir:
Arvadın ürəyi yumşalır, gətirib dəvənin ətindən bir pişirim qarıya verir. Qarı əti alan kimi gedib padşaha xəbər verir. Padşah o saat kişini əli-qolu bağlı gətirtdirir. Kişi əli-qolu bağlı gedəndə deyir:
– Arvad, səni görüm dilim-dilim olasan, dilini özündə saxlasaydın belə olmazdı. İndi mən gedirəm, heç olmasa qapıdan-bacadan muğayat ol.
Kişini aparırlar, nə qədər döyürlərsə boynuna heç nə qoya bilmirlər.
Axırda qalırlar şübhədə ki, bunu assınlar, yoxsa yox. Bu hində bir də görürlər ki, bir arvad qapı-bacanı söküb yükləyib dalına, düz gəlir ərinin yanına.
Padşah deyir:
– Kişi, bu nə əhvalatdı?
Kişi deyir:
– Arvad, bu nədi?
Arvad deyir:
– Sən demədinmi qapıdan, bacadan muğayat ol. Mən sənin yanına gəlmək istədim, gördüm qapı-baca qaldı tək, qorxdum oğurlayıb aparalar, söküb yüklədim dalıma.
Kişi üzünü padşaha tutub deyir:
– Padşah sağ olsun, bax bu cür ağlı olan bir arvadın sözüynən məni tutub əl-ayağımı bağladıbsan, bu heç danışığını bilmir ki...
Padşah görür ki, doğrudan da arvad gicbəsərin biridi. Kişinin əlayağını açdırıb buraxır. Kişi arvadını qabağına salıb dannaya-dannaya evə gətirir, deyir:
– Arvad, nə qədər ki, sən ağıllanmayıbsan, elə mənim başım qiylü-qalda olacax.
Arvad cavab verir:
– Kişi, nə danışırsan? Sən məndən də betərsən. Bazara gedib heç nə üstündə şil-küt qayıtdığın yadından çıxıb?
Kişi bir az fikirləşib deyir:
– Hə arvad, düz deyirsən. Yaxşı deyiblər, su axar çuxuru tapar."
"Biri varıdı, biri yoxudu. Çox böyük şəhərlərin birində dövlətli bir tacir varıdı. Bu tacir səhər çörəyini yeyəndən sonra həmişə bazaar gedərdi ki, görsün təzə nə cür mallar satırlar, alış-veriş necə gedir. Həmişə bazarda nə cür yaxşı mal satılsaydı, hamısı bu tacirin evində tapılardı. Bir gün yenə tacir bazardan çoxlu mal almışdı. Bu malın hamısını bir sandığa yığıb, getdi bir hambal axtarsın ki, gəlib bu şeyləri arabaya yığsın, küçə qapısından da evə daşısın.
Bir az gəzəndən sonra gördü ki, bir hambal oturub. Tacir əl eləyib çağırdı:
– Ay hambal, gəl bu şeyləri arabaya yığ, apar evə, orda arabadan götürüb qoyarsan evə.
Hambal Əhməd gəldi. Bir ora baxdı, bir bura baxdı, bir də şeylərə baxdı, dedi:
Tacir dedi:
– Ay hambal, bunu araba gücnən çəkib aparar, sən nə danışırsan, belin zadın sınar, sonra məni xataya salarsan.
Hambal Əhməd dedi:
– Ay tacir ağa, burda nə var ki, az yükdü, sənin işin deyil, sən ancaq mənim yanımcan gəl.
Tacir bir iki adam da çağırdı, köməkləşib sandığı hambal Əhmədin dalına qoydular. Hambal Əhməd sandığı götürüb atdana-atdana yola düşdü. Tacir də mat-mat baxa-baxa bunun dalınca gedirdi.
Evə çatdılar, Hambal Əhməd sandığı yerə qoyub, oturdu ki, bir az dincəlsin. Əhməd yerə oturanda, tacir fikirləşdi ki, dəli şeytan deyir ki, tut bu hambalı apar padşahın yanına bir az pul qır. Onsuz da padşah pəhləvan axtarır.
Hambal Əhməd bir az dincəldikdən sonra, ayağa durdu ki, getsin, tacir onun qabağını kəsib dedi:
Hambal dedi:
– Ay tacir ağa, mən hara, padşah hara, sən gəl məndən əl çək, heç zəhmət haqqı da istəmirəm, qoy çıxım gedim.
Tacir hökmən dedi olmaz ki, olmaz.
Nə isə, tacir yarı zor, yarı xoş hambalı padşahın yanına apardı. Ora çatdı, qapını döydü, padşahın nökərlərindən biri gəlib, qapını açıb dedi:
– Nə istəyirsən?
Tacir dedi:
– Padşaha xəbər ver ki, onun üçün bir qüvvətli pəhləvan gətirmişəm.
Nökər qapını örtüb, padşahın yanına getdi, üstündən bir az keçəndən sonra gəlib dedi:
– Padşah buyurur ki, içəri gəlsinlər.
Tacir hambal Əhmədnən nökərin dalına düşüb padşahın hüzuruna getdilər. Padşah hambal Əhmədə baxıb gördü ki, heç pəhləvanlarının içində bu boyda pəhləvan yoxdu. Tez əmr elədi ki, buna yaxşı paltar verilsin, yer verilsin. Padşah tacirə də pul verib yola saldı. Hambal Əhmədə yaxşı paltar verdilər, otaq verdilər. Əhməd öz hambal paltarlarını, palanını soyunub bir sandığa qoydu, açarını da öz cibində saxladı. Geyinib keçinəndən sonra bağa gəzməyə çıxdı. Bağda gəzəndə, demə padşahın qızı da öz pəncərəsində oturub, ona tamaşa eləyirmiş. Bir ürəkdən min ürəyə padşahın qızı buna vuruldu. Demə qız buna baxanda hambal Əhmədin də gözü onda imiş. Bu da qıza aşiq olubmuş. Əhməd qaldı məəttəl ki, qıznan harda söhbət eləsin.
Bir gün yenə qızı görmək üçün bağçaya çıxdı. Qızın yatdığı otağın pəncərəsinə baxdı, gördü ki, qız orda yoxdu. Kor-peşman evə qayıdanda gördü ki, qız ağacların dalında oturub, ona baxır. Demə qız da gözləyirmiş. İkisi də bir-birinə yaxınlaşıb görüşdülər, dərdlərini bir-birinə açdılar. Bu gündən sonra Əhmədnən qız həmişə burda görüşürdülər.
Günlərin bir günündə bir böyük əjdaha şəhər çayının üstünü kəsib, şəhəri qoydu susuz. Padşah pəhləvanlarının hamısını yanına çağırıb, əmr elədi ki, əjdahanı öldürsünlər. Əhməd gördü ki, yox, bunu əjdaha qabağına göndərəcəklər, tez cibindən sandığın açarını çıxartdı, gedib sandığı açdı, hambal paltarlarını çıxarıb geyindi. Çıxıb getmək istəyəndə qız onu görüb dedi:
– Ay Əhməd, neyləyirsən? Mən səni sevirəm, sən də məni, yavaşyavaş atam da razı olur. Sən getsən bizim işimiz necə olar? Gəl sən get davaya, heç zad olmaz.
Əhməd dedi:
– Yox atam, mənim işim deyil. Get işinin dalıncan. Mən gərək özümü ölümə verəm, nə var, nə var, sən məni istəyirsən. Nə gəlib sənətimə.
Gedib təzədən hambal olacağam. Mən hara, əjdaha hara?!
Qız təzədən başladı yalvarmağa:
– Ay Əhməd, sənin nə işin var ki, özünü əjdaha qabağına verəsən.
Qoşun göndər əjdahanın qabağına, özün də de ki, mən daldan hücum eləyəcəyəm. Elə ki qoşun töküldü əjdahanın üstünə, sən özünü çək bir qırağa. Nə işin var əjdahaynan davaya çıxasan. Get bir kölgədə yat, elə ki, vurhavur sakitləşdi, onda sən də bir yandan çıx gəl evə.
Bu sözlər bir az Əhmədin qulağına girdi. Təzədən hambal paltarlarını çıxardıb sandığa qoydu. Pəhləvan paltarlarını geyib, qoşunun yanına gəldi.
Qoşun cəmləndi, şeypur çalındı, hambal Əhməd qoşunun qabağına düşüb, çaya tərəf getməyə başladılar. Çaya yaxınlaşanda Əhməd qoşunu dağıdıb göndərdi əjdahanın qabağına, özü də qızın dediyi kimi, çəkilib bir ağacın kölgəsində yatdı.
Bir az keçmişdi, Əhməd gözlərini təzəcə açmışdı ki, bir də nə gördü! Vay dədə vay! Bir əjdaha gəlir, bir əjdaha gəlir ki, adamı lap vahimə basır. Əhməd gördü ki, yox, işlər şuluqdu. Əjdaha bir baş onun üstünə gəlir. Öz canını qurtarmaq üçün xəncəli belindən çıxardıb, əlinə aldı. Əjdaha buna yaxınlaşıb hücum eləyəndə Əhməd bütün qüvvətini yığıb əjdahanı iki böldü, o saat qan göyə fəvvarə verdi.
Padşaha muştuluqçu getdi ki, Əhməd əjdahanı öldürdü. Əhmədi padşahın hüzuruna gətirdilər. Padşah camaatı yığıb dedi:
Hər tərəfdən buna xələt töküldü. Şəhər suynan sirab oldu. Əhməd də xələtlərini yığıb, qızın yanına gəldi. Qız onu görən kimi yaxınlaşıb dedi:
– Sənə demədimmi əjdaha sənə heç nə eliyə bilməz. İndi get atamdan məni istə.
Əhməd padşahın yanına elçi göndərdi. Padşah çox şadlıqnan qızını ona adaxladı. Bir neçə ay kefnən, səfaynan gün keçirdilər. Bir gün xəbər çıxdı ki, ikinci əjdaha gəlib suyun qabağını kəsib.
Padşah vəziri çağırıb dedi:
– Vəzir, bir tədbir tök, şəhər susuzluqdan qırılır.
Vəzir dedi:
– Padşah sağ olsun, nə var ki, Əhmədi göndər, gedib öldürsün.
Padşah tez Əhmədi çağırıb dedi:
Əhməd bu sözləri eşidən kimi cibindən haçarı çıxardıb bir baş sandıq olan otağa getdi. Sandığın ağzını açdı, içindən hambal paltarlarını çıxardıb, geyməyə başladı. Qız qaça-qaça gəlirdi ki, Əhmədə ürək versin, gedib gördü yenə hambal paltarlarını geyib, getmək istəyir.
Qız yenə buna yalvarmağa başladı:
Əhməd onun sözünü kəsib dedi:
– Xeyr a, gələsən bunun xatiri üçün yenə ölümə gedəsən. Bir dəfə getdim, gücnən qurtardım. İndi ikinci dəfə gedib heç qayıtmayın?
Xeyr, mənim işim deyil.
Qız dedi:
– Ay Əhməd, başına dönüm, qurbanın olum, o dəfə gedəndə yatmışdın əjdaha sənin üstünə gəldi, indi gedəndə ağacda yat, heç əjdaha da çıxa bilməsin.
Bu söz Əhmədin xoşuna gəldi. O təzədən hambal paltarlarını soyunub, öz pəhləvan paltarlarını geyinib, qoşunun yanına gəldi. Qoşun düzülüb, onu gözləyirdi. Şeypur çalındı, əmr olundu, qoşun yola düşdü.
Bir az gedəndən sonra çayın qırağına çatdılar.
– Siz qabaqdan hücum eləyin, mən də gedib onu daldan tutacağam.
Qoşun qabaqdan əjdahanın üstünə töküldü. Qoşun qorxmurdu, çünki bilirdi ki, hər necə olsa, Əhməd əjdahanı öldürəcək. Əhməd elə ki, gördü qoşun getdi, bir hündür ağacın başına çıxıb yatdı. Elə təzəcə oyanmışdı, baxdı ki, nə, budu əjdaha onun üstünə gəlir.
Əhməd gördü ki, işlər pisdi. Tez ağacdan yerə düşdü, gördü xəncərini işə salmasa, öz canı gedəcək. Tez xəncəri əlinə aldı. Əjdaha buna çatan kimi, Əhməd bütün gücünü yığıb, xəncərnən əjdahanın başından vurdu.
Qan əjdahanın başından fəvvarə kimi axdı, əjdaha ölüb, yerə sərildi. Qoşun gəlib gördü ki, Əhməd əjdahanı öldürüb, özü də ayağını əjdahanın döşünə qoyub dayanmışdır. Tez padşaha muştuluqçu getdi ki, Əhməd əjdahanı öldürübdü. Camaat töküldü, Əhmədi qucaqlarına alıb, birbaş padşahın hüzuruna gətirdilər. Padşah Əhmədi görən kimi yanına çağırıb, alnından öpüb dedi:
– Məni istəyən, buna xələt versin!
Camaat əlindən gələni Əhmədə xələt verib, onun başına fırlanırdı.
Əhməd xələtlərini götürüb öz otağına getdi. Qız eşitdi ki, Əhməd əjdahanı öldürüb, sevincək Əhmədin otağına qaçdı. Görüşdülər, öpüşdülər, sonra qız dedi:
– Əhməd, sənə dedim ki, get, əjdaha sənə heç bir şey eləyə bilməz.
Əhməd cavab verib, dedi ki, doğrudur bu dəfə sən dediyin kimi ağacda yatmışdım, amma köpək oğlunun əjdahası elə bil mənnən güləşməyə gəlib. İyləyə-iyləyə gəlib məni tapdı. Gördüm ki, yerimdə sakit otursam, bu məni tikə-tikə eləyəcək, tez xəncərimi çıxarıb onu iki böldüm.
Qız çox sevindi. Gecə oldu, hərə öz otağına çəkilib yatdı.
Bir neçə gün belə keçdi. Bir gün padşah Əhmədi yanına çağırıb dedi:
Bu işə sən nə deyirsən?
Bir neçə gün toy tədarükü görüldü, qıza toy paltarları tikildi, qonaqlar çağırıldı. İki gündən sonra toy başlanacaqdı. Bir gün padşah evində oturmuşdu, gördü ki, qonşu məmləkətin adamları gəlib padşahlarından kağız gətiriblər. Padşah vəziri çağırıb kağızı oxutdurdu.
– Əhməd, bilirəm bu xəbər sənin ürəyini sıxacaq, amma gərək deyəm. Qonşu məmləkətin padşahı bizi davaya çağırır. İndi biz də dava tədarükü görürük. Sənin toyun hələ qaldı. Sən özün də davaya hazırlaş. Sabah dava başlanır.
Əhməd dava sözünü eşidən kimi əlini saldı cibinə, haçarını çıxarıb, gəldi birbaş sandıq olan otağa. Sandığın ağzını açdı, hambal paltarlarını çıxarıb geydi, paltarlarını götürüb bi baş çıxmaq istəyirdi ki, qız içəri girdi. Qız gördü ki, Əhməd yenə hambal paltarlarını geyinib tez soruşdu:
– Ay Əhməd, yenə nə olub bu paltarlarını geyinmisən?
Əhməd dedi:
– Necə yəni nə olub? Atan iki kərə məni əjdaha qabağına göndərib bəs deyil, indi də qoşun qabağına göndərir. Gic deyiləm ki... Getsin özü də! Niyə mən havayı canımı qurdlara verim?
Qız yenə durdu yalvarmağa:
– Ay Əhməd, Allaha bax. Gəl sən mənim sözümə bax, get davaya.
Əjdahanın öldürəndə sənə nə oldu ki, indi nə olsun?
Əhməd qızın üzünə baxıb dedi:
– Uzun danışma, mən davaya gedən-zad deyiləm, əjdahaydı, təkidi, mən onu öldürdüm, indi də əjdaha deyil ki... Oxun biri gəlib sancıldı ürəyimə, sonra nə olsun? Mən oxun qabağına gedə bilmərəm.
– Ay dəli, axı sən özünü niyə üzə verirsən. Min ata, denən ki, mən həmişə düşmənə daldan hücum elərəm, siz qabaqdan gedin. Onlar qabaqda hücum eləyəndə, sən də qaçıb bir yanda gizlənərsən. Qoşun evə gələndə sən də onların dalınca gələrsən. Bu da əjdaha deyil ki, dalınca gəlsin.
Bu sözlər bir az Əhmədin ürəyini yumşaltdı. Əhməd razı olub, əmr elədi ki, ona bir at gətirsinlər.
Nökərlər tez yüyürüb tövlədən bir yaxşı at seçib gətirdilər. Əhməd atdan çox qorxurdu. O, ata yaxınlaşanda, əl vurdu atın qarnına. Bu atın qarnına əl vuran kimi, at qarnını tərpətdi. Əhməd qorxub əmr elədi ki, bu at pisdi, yaxşısını gətirsinlər. O elə bir at axtarırdı ki, yabı kimi, nə qədər əl vursan tərpənməsin. Nökərlər Əhmədin əmrinə görə gedib tövlədən bir başqa at seçib gətirdilər. Əhməd bunun da qarnına əl vurdu, gördü ki, bu da qarnını tərpətdi. Əmr elədi başqa at gətirsinlər. Elə-elə beşaltı at gətirib, hamısının qarnına əl vurdu, gördü ki, qarınları tərpənir.
Nökər gördü ki, hansı atı gətirirsə, Əhmədin xoşuna gəlmir, axıda dedi:
– Ay pəhləvan ağa, əgər istəyirsən özün tövlə həyətinə get, mən də atların hamısını çıxardım, hansı xoşuna gəlsə, onu götür.
Əhməd bunun sözünə baxıb tövlə həyətinə getdi, atlara bir-bir baxdı, hamısına əl vurdu, gördü ki, yox, hansına əl vurur, özünü dik atır. Heç birini seçmədi. Bir də baxıb gördü ki, küncdə bir yazıq at var.
Tez yaxınlaşdı, nə qədər əl vurdu, gördü ki, bunun heç halına təfavüt eləmir. Öz-özünə fikir elədi ki, bu yabı mənim üçün lap yaxşıdı. Tez nökəri çağırıb dedi:
– Gəl, bu atı mənə ver.
Nökər atı çəkib bunun yanına gətirdi. Əhməd atın üstünə mindi, gördü ki, lap bunun malıdı. Elə bu at yavaş-yavaş gedər. Amma özözünə dedi:
Tez nökərləri çağırıb dedi:
– Gəlin, mənim ayaqlarımı atın qarnı altından bir-birinə bağlayın.
Nökərlər bunun ayaqlarını bərk-bərk bağladılar. Əhməd bu işləri görəndə, padşah da aynadan baxırdı. Öz-özünə dedi:
– Adə, bu nə cür adamdı, gör atların içində nə yaxşı at seçdi. Kişi doğrudan da minici imiş. Yel atını tapıb.
Meydanda qoşun bir-birini qırırdı, padşahın qoşunu yavaş-yavaş basılırdı. Padşah da, sərkərdələr də az qala özlərini itirsinlər. Elə ki, Əhməd atın üstünə mindi, tay dalını soruşma. At bir başın silkələdi, cilov Əhmədin əlindən çıxdı. At bunu birbaş götürdü. At elə gedirdi ki, yel kimi. Əhməd gördü ki, uzaqdan bir ağac görünür. At bu ağaca yaxınlaşacaq.
Əhməd əlini atdı ağaca ki, yapışıb atı saxlasın. At onu elə çəkdi ki, ağac kökündən çıxıb qaldı Əhmədin qoltuğunda. Əhməd yel atının üstündə, qoltuğunda bir əlli-altmış illik ağac, düşmən qoşunun içinə soxuldu. Yel atı o yan-bu yana çırpınırdı. At o yan-bu yana qaçdıqca düşmənin əsgərləri Əhmədin qoltuğundakı ağacın yerdən sürünən budaqları altında qalıb ölürdülər. At da bir yandan əzişdirirdi. Bu cür Əhməd düşmən qoşununu qırıb qurtardı. Düşmən gördü ki, tay lap bunların axırına çıxacaq, üz döndərib qaçmağa başladı.
Əhməd qoşunun içində o yan-bu yana qaçıb, meydanı ver-veyran elədi. Amma nə qədər eləyirdisə, atın cilovunu saxlaya bilmirdi. At onu lap yarımcan eləmişdi. Bu halda düşmən qoşununun sərkərdəsi Cilovxan da öz yaxın adamlarıynan dağın başında durub davaya tamaşa eləyirdi. Əhməd gördü ki, at onu öldürəcək, ağacı salıb atın boynunu qucaqladı. Hər yetənə qışqırırdı ki, cilov-cilov. O yalvarırdı ki, bəlkə atın cilovunu bir adam tutub onu qurtara. Cilovxan baxdı ki, Əhməd bütün qoşunu dağıdıb indi də cilov-cilov deyib, bağıra-bağıra meydanı gəzir. Tez atını minib öz adamlarına dedi:
Əlqərəz, bütün düşmən dağıldı. Yerdə qalan on-on beş yaralı əsgərnən Cilovxan özü də qorxudan qaçdı. Əhmədin də lap son nəfəsiydi.
Əhməd oldu məmləkətin padşahı. Hambal Əhməd dönüb oldu Əhməd şah. Padşah da oldu onun vəziri. Hər şey qurtarandan sonra padşah bir gün Əhməddən soruşdu:
– Ay bala, Əhməd, o yel atına minəndə ayaqlarını niyə atın qarnının altından bağlatdırmışdın?
Əhməd bir az fikirləşib cavab verdi:
– Mən and içmişdim ki, şəhid olmayınca atdan düşməyəcəyəm. Bu da iyidliyin bir nişanasıdı.
Qırx gün qırx gecə Əhmədlə qızına toy elədilər, şadyanalıq keçirdilər.
Onlar şad-şalayın ömür sürüb dövran keçirdilər. Sizin də kefiniz kök, damağınız çağ olsun."
"Biri varıdı, biri yoxudu, Hatəm adlı bir dövlətli varıdı. Hatəm çox səxavətli, əliaçıq, fağır-füqəranı dost tutan bir adam idi. O, yeddi yolun ayrıcında bir imarət salmışdı, imarətə qırx qapı qoymuşdu. Qullarına, kənizlərinə tapşırmışdı ki, bura gələnlərə hər qapıdan girəndə bir qızıl versinlər. Belə ki, bura gələn hər adam qırx qızıl alırdı.
Günlərin bir günündə bir dərviş oxuya-oxuya gəldi Hatəmin imarətinə. Adətə görə, hər qapıdan girəndə bir qızıl aldı. Elə ki gəldi çıxdı qırxıncı qapıya, gördü ki, həmin otaqda Hatəm özü əyləşib. Dərviş başladı oxumağa. Hatəm gördü bu çox yaxşı dərvişdi, çox da yaxşı səsi var. Quluna dedi:
– Get baba, dərvişə de ki, zəhmət çəkib buyursun içəri.
Bir qızıl da qula verdi ki, versin dərvişə. Qul qızılı hörmətnən dərvişə verib dedi:
– Baba dərviş, ağam deyir zəhmət çəkib buyursun içəri, bir neçə gün bizə qonaq olsun, biz də feyziyab olaq.
Dərviş ləbbeyk deyib, girdi içəri. Hatəm o saat ayağa durdu, hörmətlə dərvişə yer göstərdi. Dərviş salam verib əyləşdi. Hatəm də əyləşib, buyurdu təam (Yemək) gətirdilər. Allah verdiyindən yedilər, çörəklərini yeyib qurtarandan sonra Hatəm üzünü dərvişə tutub dedi:
– Baba dərviş, dərviş dediyin elə bir adamdı ki, dünyanın hər tərəfinə gedir, bir çox şeylər görür. Bax, bu gördüyün imarət mənimdi, qırx qapısı var, özün gördüyün kimi, hər qapıdan girənə bir qızıl verirlər.
Dərviş bir az fikrə gedib dedi:
– Ey Hatəm, bəli, görmüşəm. Filan yerdə qırx yolun ağzında bir imarət tikilib, hər yolda da bir qul durub, o imarətin bir ağaclığından ötüb keçəni təvəqqeynən, minnətnən qaytarıb gətirirlər o imarətə.
Ona qızıl məcməyidə, qızıl nimçədə xörək verirlər, sonra yalvarırlar ki, bir neçə gün qal. Neçə gün qalsa, həmin qaydaynan gündə üç dəfə qızıl məcməyinin içində, qızıl nimçədə plov verəcəklər. Hər dəfə xörək yediyi qabları da ayrıca yığacaqlar. Axırda gedəndə, içində xörək yediyin qabların hamısını verəcəklər sənə aparacaqsan. Beləliknən gündə yüzlərnən adam orada xörək yeyir, gedəndə hansı qabda xörək yeyibsə, onu da özüynən aparır. Mənim özümü üç gün saxladılar, gedəndə də hələ yalvardılar ki, bir neçə gün də qal, ancaq mən razı olmadım. Mənə dünya malı lazım deyil. İstədim içində xörək yediyim qabları da götürməyəm, ancaq qoymadılar, dedilər ki, buranın qanunu gərək qabları götürəsən. İndi ey Hatəm, sən özün fikirləş, budu, gör sən səxavətlisən, yoxsa o imarətin sahibi?!
Hatəm bir qədər fikrə gedib dedi:
– Baba dərviş, əlbəttə, onun müqabilində mənim səxavətim heçdi.
Ancaq dağ-daş da qızıl olsa, bu səxavətə davam eyləməz, qurtarar. De görüm, onun sahibi kimdi? Burda yəqin bir sirr var.
Dərviş dedi:
– Ey Hatəm, bil və agah ol, ehsanın sahibini özündən, bir də Allahdan başqa heç kim tanımır. Əgər bilmək istəsən, özün get, bəlkə bir şey öyrənəsən.
Hatəm yenə də fikrə gedib dedi:
– Bəli, ağa dərviş, mən ora getməliyəm.
O gecəni dərvişnən keçirdi, səhər açılan kimi xudahafizləşib dərviş getdi öz işinin dalınca. Hatəm də üz qoydu bərri-biyabana, dərviş nişan verdiyi yerə sarı getməyə. Bəli, Hatəm çəkib çarığın dabanını, qırıb yerin amanını, günə bir mənzil, teyyi-mənazil, nağıllarda mənzil olmaz; az getdi, üz getdi, dərə-təpə düz getdi, bir neçə gündən sonar gəldi çıxdı həmin dərviş nişan verdiyi yerə. Gördü uzaqdan imarət görünür. Fikir elədi ki, qoy görüm dərviş dedikləri olacaqmı? Üz qoydu imarətə tərəf yox, ayrı tərəfə getməyə. Gördü dalınca bir səs gəlir.
Qayıdıb baxanda gördü, doğrudan da bir quldu, budu ildırım kimi buna tərəf yüyürə-yüyürə deyir:
– Ey yolnan gedən, səni and verirəm Allaha, hər kimsən, nəçisən, dayan, sənə sözüm var.
Hatəm dayandı. Qul yetişib ədəbnən salam verdi, cavab alandan sonra dedi:
– Oğlan, gərək mənnən gedəsən o görünən imarətə.
Hatəm qəsdən özünü bilməməzliyə vurub dedi:
– Mənim o imarətə nə işim var, yolumdan olaram.
Qul yenə ədəbnən dedi:
– Görürəm sən qəribsən, nabələdsən. O imarətdə ehsan verilir.
Bundan qırx yol keçir, bu yolun hərəsində mənim kimi bir qul durub.
Bizim borcumuzdu, yolnan keçənləri aparaq ora, ta ki, öz paylarını alsınlar, ondan sonra getsinlər. İndi səni and verirəm Allaha, gəl mənnən gedək, yoxsa məni öz işimdən qovarlar.
Hatəm gördü ki, dərviş buna nə demişdi, doğru çıxır. Öz-özünə fikir elədi ki, gedim bu sirri axıracan öyrənim. Yavaş-yavaş gəldilər imarətə çatdılar. Hatəm gördü necə ki, dərviş demişdi, elə də var, hər kim hansı qabda xörək yeyirsə, qabı da gedəndə həmin adam aparır.
Özü də bu imarətdə nə qədər qab işlənirsə hamısı qızıldandı.
Hatəm öz-özünə dedi: “Bu olası iş deyil, burda bir sirr var, gərək bu imarətin sahibini görəm”. Hatəmə lazımi hörmət elədilər. O saat bir qızıl məcməyi içində nimçədə xörək gətirdilər. Hatəm xörəyi yeyib, şərbəti içən kimi qullar, kənizlər gəlib qabları yığışdırıb qoydular Hatəmin xurcununa.
Hatəm üç gün burda qaldı, gördü xeyir, hər gün bunun hörməti artır, qabları da həmin qaydaynan, yığıb onun xurcununa qoyurlar.
Hatəm yəqin elədi, bildi ki, lap bir il də burda qalsa gün-gündən hörməti artacaq. Öz-özünə dedi ki, mənə pul lazım deyil, mal lazım deyil, mənim burda çox yubanmağım yersizdi. İndi gərək əsil məqsədimə başlayam, vaxt keçirmək olmaz.
O saat Hatəm qulların birin işarəynən çağırdı. Qul hazır olub, dedi:
– Nə qulluğun var, buyur, can-başnan yerinə yetirim.
– Qul sahibi olasan, sənə qulluğum yoxdu, ancaq mən bu ehsanın sahibini görmək istəyirəm.
– Bu çox çətin məsələdi. Bax, mən yeddi ildi burda qulluq eləyirəm, hələ ehsan sahibini görməmişəm. Bilmirəm adı nədi, özü nədi, insandı, cindi, pəridi, nədi. Burda gördüyün bu qədər qulların, qulluqçuların hamısı da mənim kimidir. Heç kəs onu görməyib tanımayır da.
Hatəm bir az fikrə gedib dedi:
– Heç olmasa onun sizə əmrini, buyruğunu yetirən quldan, kənizdən varmı?
– Bəli, bir kəniz var, o, lazımi əmri verir, lazımi xəbəri də aparıb gətirir.
– O kənizi get çağır, gəlsin bura.
Qul baş üstə deyib, o saat kənizi çağırdı, kəniz hazır olan kimi Hatəm kənizə dedi:
– Get ağana de ki, əgər izn versə, mən onu görmək istəyirəm.
Kəniz başını bulayıb dedi:
– Bu mümkün deyil; heç mən də onu görmürəm, ancaq pərdə dalından danışırıq, xörəyini də aparıb həmin pərdənin dalında qoyub çıxıram.
İndiyə kimi onun üzünü də görməmişəm.
Hatəm dedi:
– Get ağana salam söylə, de ki, əgər pərdənin dalından onnan danışmağa mənə izn verməsə, mən bu ehsanların heç birini qəbul eləməyəcəyəm. Kəniz “Baş üstə!” deyib getdi; bir azdan sonra qayıdıb dedi:
– Ağam sənə salam söyləyib deyir ki, hər nə lazımdı istəsin, nə qədər dövlət deyir verim, ancaq məndən o xahişi eləməsin.
Hatəm dedi:
– Ağana get deynən, qonaq deyir, mənə dünya malı lazım deyil, mənim onnan bir neçə kəlmə sözüm var. İzn versə gələrəm, pərdə dalından danışaram, izn verməsə, çıxıb gedərəm.
Kəniz baş üstə deyib, yenə getdi. Bir azdan sonra qayıdıb gəldi, üzünü Hatəmə tutub dedi:
– Ağam salam eləyib deyir, mən əhd eləmişəm, bu qapıya gələnin nə hacəti olsa, yerinə yetirəm. İndi ki, sən də ağamnan danışmaq istəyirsən buyur, izindi.
Hatəm bunu eşidən kimi şad oldu, durdu düşdü kənizin dalına. Bir neçə otaq keçib gəldilər çıxdılar lap dalda bir otağa. Hatəm gördü otağın ortasından bir pərdə asılıb.
Kəniz Hatəmi pərdənin qabağında qoyub dedi:
– Buyur danış, mənim ağam bu pərdənin dalındadı, sonra özü qayıdıb çıxdı.
– Ey qonaq, söylə görüm, mənnən danışmaq nəyinə lazımdır?
Hatəm cavab verdi:
– Ey şəxs, bil və agah ol ki, mənim adıma Hatəm deyirlər. Mənim dünya malına ehtiyacım yoxdu. Filan yerdə, yeddi yolun ayrıcında bir imarətim var, bu imarətin də qırx qapısı var. Hər kim o qapıya gəlirsə, hər qapıdan girəndə bir qızıl ehsan alır. Bir gün bir dərviş gəldi.
Qırx qızıl alıb getmək istəyəndə, mən onu qonaq saxladım, söhbət əsnasında sənin səxavətindən mənə xəbər verdi. Mən təəccüb eləyib, özüm gözümlə görmək üçün bura gəldim. İndi görürəm dərviş nə deyibsə, hamısı düzdü. Ancaq bilmirəm ki, bu, necə sirdi. Bu ehsanın qabağında dağ-daş da dayanmaz. İndi sən gərək bu sirrdən məni agah eləyəsən, görüm bu necə işdi?
O şəxs pərdənin dalından cavab verdi:
– Ey Hatəm, əgər mənim sirrimdən agah olmaq istəyirsənsə, gərək gedəsən filan şəhərdə bir həkim var, onun dərdindən xəbər biləsən, sonra gəlib onun sirrini mənə söyləyəsən, mən də öz sirrimi sənə açaram.
Hatəm şərti qəbul edib, həmin şəxsnən əhd-peyman eləyib, düşdü yola. Az getdi, üz getdi, dərə-təpə düz getdi, getdi çıxdı həmin şəhərə. Düşdü bir karvansaraya, mənzil tutub rahat oldu. Ondan sonra başladı
həkimi sorağ eləməyə. Karvansaraçıdan xəbər aldı. Karvansaraçı dedi:
Həkim gəlib hamının vəznin tutacaq, dərdini deyəcək. Növbət sənə çatanda, sənə nə deyəcək ki, sənin dərdin filandı, onda görərsən nə deyir, əməl edərsən.
Bəli, Hatəm bu xəbəri karvansaraçıdan eşidəndən sonra arxayın olub, öz mənzilinə getdi. Bir müddət keçəndən sonra karvansaraçı xəbər verdi:
– Hatəm, bala, sabah vaxtdı, tezdən durarsan gedərik meydana.
O gecəni keçirtdilər. Səhər üzünüzə xeyrə açılsın, elə ki səhər açıldı, Hatəmlə karvansaraçı durdular, getdilər meydana tərəf. Yetişib gördülər hamı cərgəynən durub. Bunlar da bir tərəfdə durdular.
Bir az keçəndən sonra gördülər budu, həkim bir öküz minib, bir qul da yedəyini çəkə-çəkə gəldilər. Həkim meydana çatan kimi öküzdən düşdü, ipini verdi qula, qul da çəkib öküzü bir yanda saxladı. Həkim meydanın bir başından düşüb, adamlara baxmağa başladı. Birinə dedi, sənin dərmanın filan şeydi.
Birinə dedi, filan şeydi, elə ki növbə çatdı karvansaraçıya, ona da dedi, karvansaranı təmiz saxla.
Hatəmin vəznini tutan kimi dedi:
– Oğul, sənin dərdin mənlikdi, bir az gözlə, işimi qurtarım gedək.
Həkim elə ki meydanı dövr elədi, qurtardı, öküzü minib Hatəmi də götürdü, gəldi evinə.
Hatəm gördü bu həkimin bir imarəti var, heç padşaha müyəssər deyil. Oturdular, çörəkdən-zaddan yeyəndən sonra başladılar söhbətə.
Hatəm söhbət arasında dərdini açıb həkimə dedi. Həkim cavabında dedi:
– Ey Hatəm, sənin dərdin asandı, ancaq mənim bir şərtim var, gərək onu qəbul eləyəsən, sonra mən sirrimi açıb sənə deyərəm.
Hatəm dedi:
– Buyur, hər nə şərtin olsa, yerinə yetirməyə hazıram.
Həkim şad olub dedi:
– Ey Hatəm, filan şəhərdə bir padşah var. Onun gözləri yeddi ildi tutulub.
Hatəm o gecəni həkimnən keçirdi, səhər yola düşəndə həkim ona dedi:
– Ey Hatəm, İbrahim pərilər padşahının qızıynan evlənəcək. Sən də qızı görəcəksən. Elə ki qızı gördün, mənim dilimcə ona salam eləyib, deyərsən ki, mənim kitabımı tapıb versin. Kitabı tapıb verən kimi, dayanmayıb gələrsən. Ondan sonra mənim sirrimi bilərsən. Hatəm şad oldu, həkimnən görüşüb öpüşüb ayrıldı. Hatəm dərələrdən yel kimi, təpələrdən sel kimi, badeyi-sərsər kimi dağların dabanıynan, yolların kənarıynan, günə bir mənzil, teyyimənazil bir müddətdən sonra gəlib çıxdı həmin kor padşahın vilayətinə.
– Ana, Hatəm mənim qardaşımdı, ondan muğayat ol.
Anası dedi:
– Balama da qurban olum, onun qardaşlığına da, gözüm üstə yeri var.
Kor padşah bir gün vəzir-vəkilini çağırıb, əmr elədi hazırlıq görsünlər.
Böyük oğluynan ortancıl oğlu gedəcək onun gözünə dərman tapmağa. İbrahim bu əhvalatı eşidən kimi çox bikef oldu. Çünki atası ona izn vermirdi qardaşlarıynan gedə.
Hatəm İbrahimin bikefliyini görən kimi başladı səbəbini xəbər almağa. İbrahim əvvəlcə demək istəmədi. Sonra gördü Hatəm bikef olur, odu ki dedi:
– Qardaş, biləsən ki, sabah qardaşlarım gedəcək atamın gözünə dərman axtarmağa, ancaq atam məni qoymur mən də gedim, ona görə bikefəm.
Hatəm dedi:
– Sən də get, ta niyə bikef olursan?
İbrahim dedi:
– Elə dərd də odu ki, atam qoymur, deyir rəiyyət qızından olubsan.
Bunu deyib, İbrahim başladı ağlamağa. Hatəmin ürəyi tab eləmədi, durub İbrahimin boynunu qucaqlayıb dedi:
– Ey qardaş, bil, agah ol, mən bu işləri əvvəlcədən bilirdim, ancaq özüm sənə qəsdən demirdim. İndi bilməlisən, mən elə, bura, sənin dərdinə əlac eləməyə gəlmişəm, sənnən də tanış olmağım elə bunun üçündü.
Hatəm bütün əhvalatı başdan axıra kimi İbrahimə mən sizə söyləyən kimi söylədi. Həkimin də əhvalatını nağıl elədi. İbrahim həkim sifarışını eşidən kimi Hatəmin boynunu qucaqlayıb dedi:
– Bir tez ol, kağızı, bir də dərmanı mənə ver, and içirəm sənin canına, lap ölüm olsa, qəbul eləyib gedəcəyəm.
Hatəm həkimin kağızını çıxardıb verdi İbrahimə.
İbrahim həkimin kağızını oxuyub gördü yazır: Ey İbrahim, qibləyə tərəf üç gün at sürərsən, dördüncü gün, bir meşəyə çıxacaqsan. Orda bir dev var, yeddi ildi ayağına bir çinar budağı batıb, ta ölüm halındadı.
Onun ayağının altında bir quyu qazıb girərsən içinə, sonra qəfildən çinar parçasını onun ayağından çəkib atarsan kənara, tez özünü quyuda gizlədərsən. Dev çığırıb deyəcək:
Sən dinməz-söyləməz quyuda oturarsan. Elə ki, qan-çirk getdi qurtardı, onda dev yatıb rahat olacaq, sonra ayılıb deyəcək:
– Ax, ey məni belə dincəldən, əlimə düşəydin, and olsun Süleyman peyğəmbərin üzüyünün naxışına, hər nə istəsən verərdim. Onda çıxarsan, həmin dərmanı tökərsən onun yarasına, yarası o saat sağalacaq.
Sonra o nə desə əməl edərsən.
İbrahim şad oldu. Hatəmnən vidalaşıb getdi, getdi padşahın məclisinə.
– Ata, mənə də bir at ver, mən də istəyirəm gedim, bəlkə Allah rast saldı, gözünün dərmanını tapdım.
Atası gülüb dedi:
– Axmağın danışdığı sözə bax, mənim xanzadə, bəyzadə oğlanlarım tapmır, indi sən gəlib mənim dərdimə dərman olacaqsan?
İbrahim bikef, məlul durub qayıtdı geri. Hatəm İbrahimi bikef görəndə əhvalını soruşdu. İbrahim əhvalatı tamam nağıl elədi.
Hatəm dedi:
– Sən qəm eləmə, mən düzəldərəm.
Durub ayağa yavaş-yavaş gəldi İbrahimin anasının yanına, dedi:
– Ana, padşah İbrahimə at vermir, o da atasının gözünə dərman axtarmağa gedə. İbrahim də cavandı, atasının belə kəmiltifat (Az iltifatlı, az hürmətli) olmasından sınır.
Sən özün get, padşahı dilə tut, gör bir yabıdan zaddan ala bilərsənmi?
Ana qəlbi yumşaq olar. İbrahimin anasının ürəyi yanıb, durdu getdi padşahın yanına. Padşah dedi:
Arvad cavabında dedi:
– Qibleyi-aləm sağ olsun, nə olar rəiyyət qızından olanda, yazıqdı, ürəyini sındırma, nə çoxdu tövlədə at, bir yabı da İbrahimə ver, o da getsin Allaha da xoş gedər.
Padşah bir az fikir eləyib, ürəyi yumşaldı, vəzirə dedi:
Bəli, şəhərdən çıxıb, üz qoydu qiblə tərəfə getməyə. Qardaşları gördü İbrahim qiblə tərəfə gedir, bunlar da ağızlarını çevirdilər ayrı tərəfə getməyə.
Bunları öz yolunda qoyaq, görək İbrahim necə oldu. İbrahim iki gün yol getdi. Gördü, yabı tay lap yorulub, getmir. Düşüb yerə, yabını qatdı qabağına. Gethaget, az getdi, çox getdi, dərətəpə düz getdi, getdi çıxdı həkim nişan verdiyi meşəyə. Yabının belindən yükünü alıb qoydu yerə, sonra yabının cilovunu başından çıxarıb ötürdü meşəyə, dedi:
– Get hara istəyirsən, ta sən mənə lazım deyilsən.
Başladı meşəni axtarmağa, ta ki gəlib çıxdı bir yerə, gördü bir dev yerə yıxılıb nər-nər nərildəyir. Tay ölüm halındadı.
Tez başladı bu devin ayaq səmtindən, bir yerdən, quyu qazmağa.
Quyunu qazandan sonra girdi həmən quyuya, üstün şaxşəvəlnən örtdü, əli çıxmağa bir yerə qoydu. Qəfildən yapışdı çinar budağınnan, ya Allah deyib, çəkib devin ayağından çıxartdı, atdı kənara, özü də tez quyuda gizləndi. Dev bur nərə çəkib dedi:
– Ay məni belə incidən, əlimə düşəydin, ətini aşığacan eliyərdim, qanını qaşığacan.
İbrahim çəkilib quyunun dibinə qısıldı. Devin ayağından çirk, qan sel kimi axmağa başladı. Bir azdan sonra dev rahat olub, yuxuya getdi. Çoxdan ayağının ağrısının acısından yatmamışdı, ona görə dev tamam üç gün, üç gecə yatdı, dördüncü gün ayılıb, dedi:
– Ux, ey məni belə dincəldən, əlimə düşə idin, and olsun Süleyman peyğəmbərin üzüyünün naxışına, hər nə istəsən verərdim.
– Mən burdayam, ancaq hələ gərək sənin ayağına dərman vuram sağala, sonra danışaq. Dev İbrahimin o üzündən, bu üzündən öpüb dedi:
– İbrahim, sən məni ölümdən qurtardın. Sənnən ölüncə qardaşam, nə istəsən yerinə yetirəcəyəm.
İbrahim həkimin göndərdiyi dərmanı devin ayağına vuran kimi, ayağı oldu anadangəlmə sappasağ. Ondan sonra üzünü tutub devə dedi:
– Qardaş, indi gərək məni sən aparasan Gülüstani-İrəmə. Mənim atamın gözü kordu. Davası Gülüstani-İrəmdə pərilər padşahının qızı Mələkəxatının bağçasındadı.
Dev dedi:
– Paho, qardaş, bu çox çətin işdi. Özü də mən bilmirəm Gülüstaniİrəm hardadı. Amma qorxma, məndən o yana, üç aylıq yolda qardaşım var, o məndən yüz yaş böyükdü. Gedərik ora, ola bilər ki, o buna əlac eləsin. Ancaq qardaş, özün gördün, mən yeddi ildi xəstəyəm, çox zəifləmişəm.
Bir neçə gün ovdan-zaddan vur, bir hala gəlim, sonra gedərik.
Sən darıxma, Allah kərimdi.
İbrahim o saat ox-yayın götürdü, bir neçə maraldan-ceyrandan, kəldən vurub gətirdi, kabab eləyib yedilər.
Müxtəsər, hər gün bu dev bir çöl heyvanı yeyirdi. Qırx gündən sonra dev hala gəlib dedi:
Dev İbrahimi də alıb çiyninə, qalxıb havaya, düşdü yola. Üç gün yol gedəndən sonra, gəldilər, düşdülər bir dağın ətəyinə. İbrahim gördü bu dağın başında bir kaha görünür. Yavaş-yavaş gəlib çıxdılar bura, gördülər burda bir dev oturub, qəddi minarə kimi, başı günbəz kimi. Bunları görən təki yerindən sıçrayıb qardaşlarıynan qucaqlaşdı. Sonra dedi:
– Qardaş, xoş gəlmisən, beş gəlmisən, nə əcəb gəlmisən, nə əcəbəcəb.
Yeddi ildi harda idin, nə bilirdin ki, mən çoxdan bəri adəm əti yeməmişəm, mənə bəni-adəm gətirmisən?
İbrahimnən gələn dev dedi:
– Qardaş, fikrini çaşdırma. İbrahim bizim qardaşımızdı. Yeddi ildi ki, mənim ayağıma bir çinar budağı batmışdı. Filan meşədə olurdum, məni ölümdən İbrahim qurtardı. Özü də atasının gözünün dərmanından ötəri Gülüstani-İrəmə gedəcək. Gərək İbrahimi Gülüstani-İrəmə aparasan.
Dev bunu eşidən kimi yerindən qalxıb İbrahimi bağrına basdı, o üzündən, bu üzündən öpüb dedi:
Bizim böyük qardaşımız üç aylıq yol məndən bu yanda olur. O məndən üç yüz yaş böyükdü. Səni apararam onun yanına, o əlac elər.
Ancaq hələ gərək bir neçə gün mənə qonaq qalasan, bu yolun ağrısı canından çıxa.
İbrahim üç gün burda qaldı. Elə ki, dinclərini aldılar, kiçik qardaş qaldı burda, ortancıl qardaş İbrahimi alıb dalına tənur (Göyə çəkildi, uçdu) eylədi göyə. Üç ay tamam yol gedib, gəldi çıxdı böyük qardaşının məkanına. Düşdülər uca dağın dibinə. Yenə bu dağda da bir mağara var idi.
Yavaş-yavaş çıxdılar mağaraya tərəf. İbrahim gördü burda bir dev oturub, o biriləri buna muştuluqdu. Dev bunları görən kimi qalxıb ayağa dedi:
– Qardaş, bizi hardan yad elədin, nə bildin ki, mən çoxdan adəmizad
əti yeməmişəm.
Ortancıl qardaş gülüb cavab verdi:
– Qardaş, səhv eləmə, İbrahim bizim qardaşımızdı. O, bizim balaca qardaşımızı ölümdən qurtarıb. Özü də Gülüstani-İrəmə gedəcək, gərək onu aparasan.
Bütün əhvalatı, mən sizə nağıl eyləyən kimi, ortancıl dev böyük qardaşa nağıl elədi. Böyük dev dedi:
– Qardaş, mən aparmağa İbrahimi apararam. Ancaq bu çox ağır məsələdi. Qorxuram İbrahimin başına bir qəza gələ.
İbrahim dedi:
– Qardaş, sən məni apar, qalanınnan işin olmasın.
– Hələ bir neçə gün mənə qonaq qalın, dincəlin, sonra apararam.
Amma gərək mən nə desəm, əməl eləyəsən.
İbrahim dedi:
Tamam bir ay dev İbrahimgili qonaq saxladı. Hər gün İbrahimi devlər aparırdı ova, gəzdirirdilər, ovlayırdılar, quşluyurdular, yenə qayıdırdılar. Xülasə, qoymurdular ki, İbrahim qəm çəksin. Böyük qardaş İbrahimi sevəndə, öpüb qucaqlayanda, atıb tutanda ortancıl qardaş deyirdi:
– Qardaş, nə qədər olsa İbrahim bəni adəmdi, onda nə can var, çox da İbrahimi incitmə.
Xülasə, bir aydan sonra böyük qardaşnan İbrahim hazırlandılar getməyə.
Böyük qardaş üzün tutub ortancıl qardaşa dedi:
– Qardaş, biz İbrahimnən qayıdınca, sən bizi burda gözləyərsən, mən gətirib İbrahimi verərəm sənə. Sən də aparıb balaca qardaşımıza verə3Bstü bir səfalı çəmənlik yerdə düşdülər. Ceyrandan, maraldan ovlayıb, kababdan-zaddan düzəldib yedilər. Sonra yenə də dev İbrahimi dalına alıb, qalxdı havaya, üz qoydu Gülüstani-İrəmə tərəf getməyə. Axşama qədər gedib yenə səfalı çəmənlik bir yerdə düşdülər. Şikardan-zaddan hazırlayıb yedilər, gecəni də bir mağarada keçirib, tezdən yola düşdülər.
Hər gün bir aylıq yol gedirdilər. Beləliklə, tamam qırx gün yol getdilər, ta ki, gəlib çıxdılar Gülüstani-İrəmin sərhəddinə. Qırx birinci gün düşdülər bir çəməni-basəfa yerdə. İbrahim gördü paho, bura heç gördüyü yerlərə oxşamır, hər tərəf gül, çiçək, ağaclar baş çəkib ərş-fələyə, bülbüllər cəh-cəh vurur, vallah deyirsən bura cənnətin bir guşəsidi.
Dev gördü İbrahimin ağzı açıla qalıb, dedi:
– Qardaş, bu hələ harasıdı. Sən pərilər padşahının sərhəddindəsən.
Gülüstani-İrəmə gedəndə görərsən orda nə var.
Xülasə, ovdan-zaddan vurub günorta xörəyini yedilər, sonra dev üzünü tutub İbrahimə dedi:
– Qardaş, indi ta mən burdan o yana gedə bilmərəm. Sən özün tək getməlisən. Mən sən gəlincə burda gözləyəcəyəm. Ancaq mən sənə bir neçə şey öyrətməliyəm. Gərək onlara əməl edəsən. İndi qulaq as, gör nə deyirəm!
İbrahim dedi:
– Qardaş, söylə, mən hazıram dediklərinə əməl eləməyə.
Dev dedi:
– Qardaş, elə ki, pərilər padşahının torpağına ayaq qoydun, ta sən gündüz yol gedə bilməzsən, gərək gecə yol gedib, səhər açılanda quyu qazıb gizlənəsən. Burdan pərilər padşahının qızı Mələkəxatının bağına qədər qırx mənzildi. Gərək hər mənzili bir gecədə gedəsən. Özü də belə gedəsən ki, səhər açılan kimi, quyunu da qazıb gizlənə biləsən. Yoxsa səni devlər tutub, parça-parça edərlər. Burdan o yana bəni-insan ayağı düşməyib, düşə də bilməz, oralar tamam devlər, pərilər məskənidir.
Bir də İbrahim, qırxıncı quyunu pərilər padşahının qızı Mələkəxatının bağının qapısının lap ağzında qazmalısan. Çünki sənin atanın gözünün dərmanı o bağdadı. O bağın yeddibaşlı qırx dev qarovulçusu var.
Onlar altı ay bağda qalırlar, altı ay səyahətə gedirlər. Altı ay ovlayıb, quşlayandan sonra qayıdırlar. O devlər gedəndə bir lov oxuyurlar, qapıları açılır, çıxırlar bağçadan çölə. Sonra yenə bir lov oxuyurlar, qapılar bağlanır. Əgər o lovları bilməsən, min çalışsan, bağa girə bilməzsən.
Gərək hər lov oxunan kimi öyrənəsən. Elə ki, devlər getdi, quyudan çıxarsan, birinci lovu oxuyarsan qapılar açılar, gedərsən içəri. Həmin lovu oxuyarsan, qapılar örtülər. Başlarsan bağı gəzməyə. Qabağına bir uca ağac çıxacaq, görəcəksən onun hər yarpağının dibində bir qumrov (Zinqrov) asılıb Sənin atanın gözünün dərmanı həmin ağacın yarpaqlarıdır.
Gərək o yarpaqları elə üzəsən ki, qumrov tərpənməyə. Əgər qumrov tərpənsə, onun səsi altı aylıq yola gedəcək, devlər o səsi eşidəcək, o saat bağda hazır olacaqlar. Çünki o devlər altı aylıq yolu bir saata gəlirlər.
Onlar da ki gəldi, sənin ta min canın olsa, birisi sağ qurtarmaz. Yavaşca gərək o ağaca çıxasan, ehtiyatnan o yarpaqlardan qopardasan, nə qədər lazımdı qoynunu, qoltuğunu doldurub, yavaşca ağacdan düşəsən. Yenə həmin lovları oxuyub bağdan çıxarsan, həmin quyularda gizlənə-gizlənə qayıdarsan geri. Mən burda səni üç ay gözləyəcəyəm. Gəlməsən biləcəyəm ki, ölübsən, qayıdıb gedəcəyəm. Gəlsən səni götürüb qayıdacağam öz mənzilimə, ordan da o biri qardaşlarımnan gedərsən vilayətinə. Ancaq mən dediklərimi yadında yaxşı saxla.
Dev İbrahimnən axşamacan o yandan, bu yandan söhbət elədi. Elə ki, axşam oldu, İbrahim devnən vidalaşıb, düşdü yola. O gecəni yol gedib, sabaha yaxın bir quyu qazıb içində gizləndi. Axşama qədər gözləyib, əl-ayaq yığılandan sonra düşdü yola. O, gecəni də yol gedib sübh açılanda yenə də quyu qazıb gizləndi. Belə-belə gecə yol gedib, gündüz quyu qazıb gizlənirdi, ta otuz doqquz gün ötdü, qırxımıncı gün səhər açılana yaxın, axırıncı quyunu Mələkəxatının lap qapısının ağzında qazıb gizləndi.
Bir neçə gün gözlədi ki, görüm gəlib gedən olacaqmı. Gecələr çıxıb ovlayır, quşlayır, gündüzlər də gizlənirdi. Heç bilmirdi ki, bağdadı, yoxsa ovdadı. Beləliklə, üç gün keçdi. Dördüncü gün gördü bağ tərəfdən hənirti gəlir. İbrahim nəfəsini içinə çəkib, qulaq asdı, gördü budu devlər gəlir.
Fikir verib, devlər lovu oxuyan kimi bu da əzbərlədi. Qapı açılıb devlər çıxdı çölə. İbrahim devləri görəndə bədəninə lərzə düşüb qorxusundan özünü itirdi. İbrahim ömründə belə divlər görməmişdi. Boyları minarə kimi, qolları çinar kimi, buynuzları incir budağı kimi. Hər birinin yeddi başı var idi. Hərəsi yeddi dəyirman daşını bir çinar ağacının başına keçirib, almışdılar, əllərinə. İbrahim öz-özünə fikir elədi ki, əgər bu dari-Şümşadı (Şümşad ağacını (dirəyini)) dağa vursalar dağılar. Yenə bir lov oxudular qapılar bağlandı, ondan sonra gurhagurnan çıxıb getdilər. İbrahim əlüstü ikinci lovu da öyrəndi. Devlər gedəndən sonra bir qədər özünü toxdadıb, Allah səndən mədəd deyib, quyudan çıxdı bayıra. Birinci lovu oxudu, qapılar taybatay açıldı. İbrahim girdi bağa. Ondan sonar ikinci lovu da oxudu, qapılar yenə də öz qaydasıynan bağlandı. İbrahim ətrafa baxıb gördü, vallah, bura bir bağdı, deyirsən cənnətin bir guşəsidi. Ağaclar baş çəkib ərş-fələyə, səfalı, çəmənlik bir yerdi. Hər tərəfdən sular axır, çiçəklər açılıb, ətri hər tərəfi bürüyür. Hər aşıq öz yarına min dilnən naz eləyir. İbrahimin ağlı başından çıxmışdı, bilmirdi nə eləsin. Uçan quşlara baxsın, yoxsa bülbülün gülnən oynamasına tamaşa eləsin. Birdən İbrahimin qulağına bir çalğı səsi gəldi. Səsi eşidən kimi, tez bir gül kolunun içində gizləndi. Baxıb gördü, bir dəstə qızdı, çala-çala, oxuya-oxuya budu gəlir. Vallah yemə, içmə bunların xətti-xalına, gül camalına tamaşa elə. İbrahim heyran qalıb, öz-özünə fikir edirdi ki, xudavənda, bu gözəllikdə də can, bu gözəllikdə də məkan olarmı!
Qızlar yavaş-yavaş gəlib, İbrahimin böyründən keçdilər. İbrahim öz-özünə dedi ki, sən öləsən bunlar nəçidirlər, hara gedirlər, onu bilməyincə, heç bir iş görə bilmərəm.
Gözlədi, qızlar bir az aralanan kimi koldan çıxıb, bu da qarabaqara düşdü bunların dalınca, onlar hara getdisə, İbrahim də onların iziynən gedirdi.
Bir vaxt İbrahim gördü, bir qalaça görünür ki, parıltısından göz qamaşır. İbrahim bir az da yaxınlaşıb gizləndi, gördü qızlar gəlib bu qalaçaya daxil olurlar. İbrahim öz ürəyində dedi:
– Ey dadi-bidad, heç dinmə, nə əmma varsa, bu qalaçada var.
Gərək bunu öyrənəm. Devlər hələ altı ay ovda olacaqlar. Ona kimi mən çox işlər görə bilərəm.
İbrahim gizləndiyi yerdən çıxıb, yavaş-yavaş qalaçaya tərəf gəlib, gördü paho, buranın kərpicinin biri qızıldandı, biri gümüşdən. Heyran qalıb gəzə-gəzə qalaçanın qapısını tapdı. Gördü elə qapı açıqdı. Allaha pənah deyib, girdi içəri. Gördü nə, əvvəlki bağ bunun yanında nədi! Bu elə bağdı ki, mislini Allah-taala bir də yaratmayıb. Dünyada hər nə meyvə desən, burda var. Dünyada hər nə gül, çiçək desən, burda var. Dünyada hər nə quş desən, burda var. Xülasə, Allah nə qədər gözəl şey yaradıbsa, elə bil hamısını bura yığıblar. İbrahim bunları görüb, sərməst olmuşdu. Bilmirdi ki, hansına tamaşa eləsin.
Veyillənə-veyillənə gəldi çıxdı bir yerə. Gördü burda bir çarhovuz var, daşının biri qırmızı yaqutdan, biri zəbərcətdən (Qiymətli daş adlanır). Su fəvvarə verib qalxır havaya. Sonra tökülür gülab kimi hovuza. İbrahim hovuzun ətrafına dolanırdı, gördü səs gəlir. Tez bir ağacın dibində gizləndi.
– Bacı, bu gün xanım bağa seyrə çıxacaq. Heç olmasa, biz də bir az kef elərik.
İbrahim bunu eşitcək öz ürəyində dedi:
– Qulluqçuları bu gözəllikdə olanın özü görək nə gözəllikdə olacaq!
Fərş döşəyib düzdükdən sonra qızlar getdi.
İbrahim yerin bərkidib, xanımın yolunu gözləməyə başladı. Bir qədər keçdi, gördü, budu bir dəstə qız qabaqda çala-çala, oynaya-oynaya gəlir. Bunların da dalınca qırx incə qız, bir-birindən gözəl, bir qızın saçlarını bəzəyib qoyublar məcməyiyə ki, yerə düşməsin. İbrahim o saat bildi ki, Mələkəxatın budu. Diqqət eləyib gördü bu elə bir
gözəldi ki, Allah xoş gündə, xoş saatda yaradıb. Görək necə gözəldi!
Nazənin sənəm, fəriştə kirdar, gəl məni gör, dərdimdən öl, can alan, aşiq öldürən, incə miyan, nazik bədən, sünbül nişan. Xülasə, İbrahim bu qızı görəndə ağlı başından gedib, bihuş olub yıxıldı. Bir vaxt ayıldı gördü nə, gün az qalıb batsın. Qız- zad nə gəzir, lələ köçüb yurdu qalıb. Bunlar nə təhər gəlib, nə təhər gedib, heç birindən xəbəri olmayıb. İbrahim bir başına vurdu, bir gözünə, dedi:
– Ey dad, bu nə iş idi mən elədim, arvad kimi ürəyim gedib, barı heç olmasa bilmədim hardan gəldi, hara getdi.
Bir qədər fikir eləyib axırda toxtadı. Öz-özünə dedi ki, yəni bu bağdan ki, çıxıb qaçmayacaq. Harda olsa taparam. Mən tapa bilməsəm də, əlbəttə özü heç olmasa bağa seyrə çıxacaq. Fikirləşə-fikirləşə durub bağı dolanırdı. Gördü uzaqdan bir imarət görünür. Şad olub bildi ki, bu imarət Mələkəxatının imarətidi. Yavaşca pusa-pusa imarətə yaxınlaşdı.
Ağacların yanında gizlənib gördü bu imarət tamam ağ mərmərdən tikilib. Diqqət eləyib gördü devdən, pəridən heç biri yoxdu. Bir qədər arxayınlaşıb ağacların dalında qısıla-qısıla gəldi pəncərənin qabağına. İçəri baxıb gördü, vallah, Mələkəxatın elə bil on dörd gecəlik aydı. Oturub taxtın üstə, qabağında kənizlər əl-əl üstə qoyub durublar. Onlar xanımın saçlarını gülabnan yuyub boynunun ortasında topladılar.
İbrahimin az qalırdı ki, ürəyi getsin. Ancaq bir təhər özünə zor eləyib dayandı. Bir qədərdən sonra yenə də çalıb oxuyan qızlar gəldilər.
Kimi çalırdı, kimi oxuyurdu, kimi də oynayırdı. Ta ki gecədən bir müddət keçdi, xanım bu qızları azad edib təamın yedi, sonra soyunub yatdı. Qızlar bir qızıl şamdan başın üstə, bir qızıl şamdan da ayağının altına qoyub bədənnüma güzgünün birini başının üstündən, birini də ayağının altından söykəyib getdilər.
İbrahim o qədər gizlədi ki, qız yatdı. Qapını açıb girdi içəri. Əvvəlcə əl-üzünü təmiz-təmiz yudu, tərtəmiz silib quruladı, sonra qızın xörəyini çəkib qabağına, əyləşib ədəbnən yedi, durub təzədən əl-üzünü yudu, silib quruladı, gəldi pərdəni qalxızdı. Bir əlini taxtın o tərəfindən qoyub, bir əlin bu tərəfindən qoyub, Mələkəxatının o üzündən, bu üzündən öpüb otaqdan çıxdı.
Gəlib bağçada bir xəlvət yer tapıb yatdı. Elə ki səhər oldu, İbrahimi qoyaq yatmaqda. Sizə kimdən xəbər verim, Mələkəxatından.
Mələkəxatın yerindən durub bədənnüma güzgüyə baxanda gördü üzünə ləkə düşüb. O saat bildi ki, öpülüb. Üstünü vurmayıb, qızlara izn verdi, paltarını gətirdilər, lazımi zinəti vurandan sonra, əmr elədi xörəyini gətirsinlər. Xonçanı gətirib açanda gördülər, paho, xonça bomboşdu.
Elə bil on dəfə yuyulub. Qızlar elə donub yerində qaldılar. Elə ki, Mələkəxatın gördü, qızlar donuxub qalıblar, dedi:
– Nə olub, niyə gəlmirsiniz?
Qızlardan biri qeyrətə gəlib dedi:
– Xanım, vallah lap məəttəl qalmalı işdi. Xörəyi kim isə yeyib, xonça bomboşdu.
Mələkəxatın bunu eşidəndə, ağlı başından çıxıb qışqırdı:
– Çəpəllər, düzünü deyin görüm, bu necə işdi? Xörək yeyilib, üzümdən də öpülmüşdü. Kim mənim otağıma gələ bilər? Burda sizdən başqa kim var?
Qızlar məəttəl qalıb dedilər:
– Xanım, sən doğru deyirsən. Bura heç kim gələ bilməz. Amma bir iş də var ki, biz qız, sən qız, biz sənin üzündən niyə öpək? Bu bir; ikincisi, əgər biz xörək yemək istəyiriksə, Allaha şükür, aşpazxanada doludu, orda yeyərik. Bizə deyən yoxdu ki, niyə yeyirsiniz. Ta sənin xörəyini niyə yeyirik.
– Bax, bu sirr birinizin ağzından çıxmamalıdı. Bu söz yayılsa, bu işi tutan qorxar, bir də gəlməz. Qoy elə bilsin ki, guya heç tutduğu işi başa düşən olmayıb. Onda mən özüm bilərəm, nə edərəm. Motala dadanan köpək bir də gələr.
Ondan sonra qızlara əmr elədi, aşxanadan təzə xörək gətirdilər. Qız xörəyini yedi, əl-üzünü yuyub təmizlədi, sonra qızlara əmr elədi ki, hazırlıq görsünlər, bağa seyrə çıxacağam. Bunlar həmin gün cahicəlalnan bağa çıxmaqda olsun, görək İbrahim nə elədi.
Səhərin gözəl mehi də İbrahimin üzünə vurub, onu yuxudan ayıltdı. Tez durub bulağın suyunda əl-üzünü yudu. Çarhovuza yaxın bir yerdə oturub axşamkı halı fikir eləyirdi ki, ya Rəb, bunlar yuxudu, ya gerçəkdi.
Birdən qulağına çalğı səsi gəldi, başını qalxızıb baxanda gördü, dünənki dəstədi, yenə gəlir. Yəqin elədi ki, yuxu deyil, bunlar hamısı gerçəkdi, zahirdə görür. Həmin qaydaynan qızlar, yenə ipək xalıları döşədi.
Dalınca da qırx incə qız Mələkəxatının saçlarını qızıl məcməyidə dalınca gətirib, qabaqlarında çalğıçılar çala-çala, oynaya-oynaya gəlib əyləşdilər. Qızlar başladılar oxuyub çalmağa; kimi oynayır, kimi çalır, kimi də oxuyurdu. Amma İbrahim baxıb gördü, Mələkəxatın qəmgindi, üzü heç açılmır. O saat bildi ki, xanım məsələni bilib. Öz ürəyində dedi:
“Vallah, lap məni tikə-tikə doğrasan, səndən əl çəkən deyiləm. Bu gecə də səni həmin kökə salacağam”.
Nə isə, İbrahim o qədər tamaşa elədi ki, qızlar keflərini çəkib getdilər.
İbrahim bağda o qədər dolandı ki, ta axşam oldu. Gün batan kimi özünü verdi imarətə sarı. Tay öyrənmişdi. Həmin qaydaynan gəlib, pəncərənin qabağında gizləndi. O qədər gözlədi ki, qızlar dövranı tamam elədi, gedəndə kənizlər Mələkəxatının xörəyini gətirdilər, süfrə saldılar. Mələkəxatın bir az könülsüz xörəkdən-zaddan yedi qurtardı.
O saat ayrı kənizlər gəlib, xanımın pal-paltarını soyundurdular. Xanım yıxılıb qızıl taxtın üstünə yatdı. Amma Mələkəxatın nə qədər çalışdı ki, yatmasın, mümkün eləyə bilmədi, yuxu tutub yatdı. İbrahim bərədə (Pusqu, gizlin yer) durmuşdu. Qız yatan kimi özünü saldı içəri. Yenə də həmin qaydaynan xörəyi yedi, qızın o üzündən, bu üzündən bir cüt də öpüş alıb yola düşdü. İbrahim ta bələdləmişdi. Gəlib hər gecə yatdığı yerdə yatdı. Elə ki, səhər açıldı, İbrahim yerindən qalxıb bir az ayındanoyundan yedi, yenə də özünü yetirdi hovuzun başına. Bir yerdə gizlənib başladı marıtlamağa. Tay İbrahim dadanmışdı, şeytan zoğalın dibini kəsən kimi, hovuzu gözdən qoymurdu.
Sizə kimdən xəbər verim, Mələkəxatından. O biri tərəfdən Mələkəxatın tezdən yuxudan ayılıb, güzgüyə baxıb gördü ki, yenə üzündən öpülüb. O saat bildi ki, kişi yenə gəlib. Ta bir söz deməyib, kənizləri də çağırmadı, özü geyinib yuyundu, təmizləndi, yalandan süfrəni açıb, gətirib boş xonçanı da qoydu süfrəyə. Kənizlər gəlib əhvalatı görəndə haraya düşdülər. Qəsdən qız gülüb dedi:
– Dünənki işə görə, mən gecəni yatmadım. Sabaha qədər pusdum. Ona görə də acıdım, tezdən də sizi durğuzmağa qıymadım, çörəyimi özüm yedim.
Ondan sonra əmr elədi ki, qızlar hazırlaşsınlar bağa seyrə çıxmağa.
Qızlar yenə də həmin cəlalnan gəzməyə çıxdılar. Qızlar hərəsi bir tərəfdə çalmaqda, çağırmaqda idi. Amma Mələkəxatın zahirdə şad görünürdüsə də, batində qan ağlayırdı. İbrahim bunu görüb bildi ki, Mələkəxatın bu gecə onu nə təhər olsa pusacaq. Yenə də həmişəki qaydaynan qızlar axşam olanda qayıtdılar geri. İbrahim də başladı bağı gəzməyə. O qədər gəzdi, lap qaranlıq düşdü. Yavaşca özünü yetirdi xanımın pəncərəsinə, ətrafa baxıb gördü ki, qarovulçu-zad yoxdu. Arxayın olub, başladı imarətə daxil olmağa. Amma sizə xəbər verim Mələkəxatından.
Mələkəxatın gəzməkdən qayıdan kimi, xörəyini yeyib dedi:
– Qızlar, bəs bu gecə mən yorğunam, yatacağam, ona görə də eyşişrət lazım deyil. Hamınız azadsınız, çəkilin öz yerinizə, istirahətə məşğul olun.
Qızlar dağıldı hərəsi öz otağına. Ondan sonra Mələkəxatın paltarını soyunduran qızları da azad edib, bir almas götürüb, barmağını almasnan yarıb, yerinə duz basdı. Sonra gəlib uzandı qızıl çarpayının üstə. Barmağının sızıltısından yuxusu tamam ərşə çəkilmişdi. Yalandan özünü yuxululuğa vurdu ki, görsün neçə gündü bunun xörəyini yeyib, üzündən öpən kimdi. Gecədən bir şər keçmişdi, gördü budu qapı açıldı. Gözünün altıynan baxıb gördü, paho, bir adəm oğlu içəri girdi. Öz ürəyində dedi:
– Axı deyirəm, yenə belə iş adamzaddan çıxar.
Amma Mələkəxatın məəttəl qalmışdı ki, bu necə işdi.
Adəmzada bura hardan gəlib çıxa bilər? Mələkəxatın baxıb gördü ki, bu elə gözəl oğlandı ki, deyirsən Yusif qəbirdən dirilib gəlib.
Allah-taala xoş gündə, xoş saatda bunu yaradıb. Mələkəxatın bir könüldən min könülə İbrahimə aşiq oldu. Öz-özünə dedi:
– Əgər bu adəmzadanın ədəbi-qanacağı mən deyən olsa, buna ərə gedəcəyəm. Əgər yox, olmasa, and olsun Süleyman peyğəmbərin üzüyünün naxışına, bunu elə bir cəzaynan öldürəcəyəm ki, dillərdə dastan olsun.
Mələkəxatın baxırdı, gördü İbrahim əvvəlcə ədəbnən əl-üzünü yudu, silib quruladı, sonra da süfrəni gətirib ədəbnən, necə ki, qaydasıdı, açdı qabağına. Ondan sonra xonçanı gətirib qoydu süfrəyə, başladı xörəyi yeməyə. Ədəbnən xörəyi yedi.
Mələkəxatın baxırdı, gördü yox, bu çox layiqli oğlandı, çox şad oldu. İbrahim xörəyi yeyib qurtarandan sonra qalxdı ayağa. Necə ki, qaydasıdı, xonçanı götürüb süfrəni yığışdırdı. Ondan sonra əl-üzünü təmiz yudu, quruladı, müşk-əmbərnən ağzını-burnunu yaxaladı, ətirlənib yavaş-yavaş yönəldi Mələkəxatına tərəf. Xanım o saat gözünü yumdu. Yalandan özünü yuxuya verib başladı gözləməyə. O qədər gözlədi ki, İbrahim gəlib çatdı. Əlinin birini qızıl taxtın o tərəfinə qoyub, birini də bu tərəfinə qoyub, əyildi üzündən öpsün. Mələkəxatın yapışıb İbrahimin biləyindən dedi:
– Ədə, namərbud oğlu namərbud, de görüm nə cürətlə mənim üzümdən öpürsən? Hələ xörəyimi yediyin, mənim bağçama girdiyin bəs deyil, üzümdən də öpürsən? Necəsən, indi hökm eləyim, səni parça-parça eləsinlər, sonra da cəmdəyini oda salıb külünü də küləyə versinlər?
İbrahim baxıb gördü tay qorxmağın yeri deyil, özü ürəyində dedi, əşi ölmək ölməkdi, xırıldamaq nə deməkdi, hər nə olar-olar. Üzünü tutub xanıma dedi:
Kəsilsin o baş ki yar yolunda cəfalar çəkməyə.
Mələkəxatın gördü, İbrahim çox ədəbli və ağıllı oğlandı. Onun danışıqları xoşuna gəlib dedi:
– Ey adəmzada, əvvəl de görüm kimsən, nəçisən, necə olub məni bağıma girə bilmisən? Mənim bağımı qırx dev qoruyur, hər birinin yeddi başı var, onların qorxusundan quş belə mənim bağımın həndəvərinə dolana bilməz. Mən bütün pərilərin padşahıyam. Pərilər məkanına da bir adam ayağı düşə bilməz. De görüm, Bu Gülüstani-İrəm torpağına nə cür düşə bilməz. De görüm, bu Gülüstani-İrəm torpağına nə cür gələ bildin? Axı mənim qapımın tilsimi var, onu devlərdən başqa heç kim bilə bilməz, necə oldu ki, sən o tilsimləri bildin? Bunların hamısını doğru-dürüst xəbər ver. Sonra baxarıq sənə nə eləmək lazımdı.
İbrahim başına gələn əhvalatı necə ki mən sizə söhbət eləmişdim, qıza nağıl elədi. Qız bunları eşidəndə şad olub. İbrahimin hünərinə afərin oxudu. Əgər İbrahimin məhəbbəti bir idisə, indi min oldu. Qız İbrahimin alnından öpüb dedi:
– Ey İbrahim, bil ki, sənin hər nə günahın varıdı, hamısını bağışladım.
İndi budu, yeddi ildi atam ölüb onun yerində padşaham. Nə qədər pərilər, devlər, fəriştələr var, hamısı mənə tabedi. Özün də görürsən ki, nə cəlalım var, heç bir adəmzad padşahın da ola bilməz.
Məni alarsan, ölüncə bir yerdə dövran sürərik.
İbrahim bunu eşidən kimi çox sevindi. Özün xanımın ayağına salıb bilmirdi ki, nə eləsin. Mələkəxatın İbrahimi bağrına basıb dedi:
– Mənim əzizim, heç fikir eləmə, inşallah sabah toyumuza başlarıq.
Elə Allah səni mənə yetirib.
Ondan sonra İbrahimi də soyundurdu. Gecə sabaha kimi öpüşdülər, bir yerdə qucaqlaşıb yatdılar. Səhər olan kimi Mələkəxatın əmr elədi, İbrahimi apardılar hamama, səfər libasını çıxardıb bir dəst padşahyana libas geydirdilər. İbrahimin gözəlliyi onqat da artdı. Hamamdan qayıdanda İbrahim, xanıma ədəbnən təzim eləyib, qulluğunda durdu. Mələkəxatın da İbrahimin əlindən tutub öz yanında oturtdu. Ondan sonra əmr elədi bütün pərilər padşahının qələmi işləyən yerdə, nə qədər tanıyan pəri, dev, firiştə varıdı, hamısı hazır oldu. Bütün Gülüstani-İrəm çırağban oldu. Qırx gün, qırx gecə toy olub, ehsan verilib, qırx birinci gün pərilər qazısı Mələkəxatının kəbinini kəsdi İbrahimə. Qıznan oğlan əl-ələ verib mübarəkbazlıq eləyəndən sonra çıxıb getdilər.
İbrahimnən Mələkəxatın başladı dövran sürməyə. Bir gün Mələkəxatın gördü İbrahim çox bikefdi, dedi:
– Ay İbrahim, məgər bundan sonra da sənin dərdin olacaq? Mən sənin bikef olmağına dözə bilmərəm.
İbrahim ağlayıb dedi:
– Xanım, axı mən gəlmişdim atamın gözünə dərman aparam. Əgər gedib evə çıxmıramsa, onda mən nə olaram? Kişi gərək sözünün üstə möhkəm ola!
Xanım çəkib İbrahimin üzündən öpüb dedi:
– Ey İbrahim niyə ağlayırsan? And olsun Süleyman peyğəmbərin üzüyünün naxışına, indi məhəbbətim sənə birə min oldu. Çünki mən elə fikirləşdim ki, deyərlər adəmzad vəfasız olur. Əgər İbrahim də mənə başı qarışıb, ata-anasını yaddan çıxarsa, o da bivəfadı. Amma indi mənə isbat elədin ki, vəfasız deyilsən. Mən səni yola salaram, atanın gözünün dərmanını apararsan. Amma sənnən bir şərtim var, gərək üç aya kimi qayıdasan. Sənsiz mən dura bilmərəm.
İbrahim razı oldu, şərt qoydular. O saat qız əmr elədi, bir kəniz gedib həmin yarpaqdan nə qədər ki, lazım idi yığdı, gətirdi verdi İbrahimə. Mələkəxatın əmr elədi, bir dev çağırdılar. O, İbrahimi devə tapşırıb dedi:
– Gərək İbrahimi aparasan filan yerdə bir dev var, verəsən ona.
Dilindən də bir salamatlıq kağızı alıb, gətirərsən mənə.
Dev baş üstə deyib, İbrahimi alıb dalına, istədi düşsün yola. Xanım dedi:
– Ey dev, sənə deyirəm, İbrahimi elə apararsan ki, gül qədər inciməsin.
Əgər onun bir yeri incisə, vay sənin halına.
Bir kağız da İbrahimin dostu devə yazdı ki, mənim torpağımda ta qorxusuz gəzə bilərsiniz, İbrahimi aparıb verərsən atasına, sonra da hamınız bir yerdə qayıdarsınız Gülüstani-İrəmə, burda rahatlığnan yaşayarsınız.
İbrahimnən öpüşüb, görüşəndən sonra dev İbrahimi götürüb düşdü yola. On aylıq yolu bir gündə gedib, düşdülər həmin devin yanına. Dev İbrahimi görən kimi, bağrına basıb dedi:
– Qardaş, de görüm, bu necə işdi, necə oldu ki, səni öldürmədilər?
İbrahim kağızı devə verib, əhvalatı ona nağıl elədi. Dev İbrahimin Mələkəxatını almasını biləndə çox şad olub, sevindiyindən atılıb-düşməyə başladı.
İbrahimin salamat gəlib çıxmasına görə, bir kağız da o biri devə verib, geri qaytardı. O, qardaşıynan atasının vilayətinə tərəf yola düşdü. Altı aylıq yolu on gündə gəlib çıxdılar böyük qardaşın məkanına. Gördü ortancıl dev bunların yolunu gözləyir. Öpüşdülər, görüşdülər, əhval soranda böyük dev dedi:
– Qardaş, gözünüz aydın olsun, qardaşınız İbrahim Gülüstani-İrəm padşahı Mələkəxatınnan evlənib. İndi də ta Gülüstani-İrəmdə, qardaşımızın yanında olacağıq.
Ondan sonra bütün əhvalatı və kağız məsələsini nağıl elədi. O da şad olub, on gün orda qalandan sonra ortancıl qardaş İbrahimi də götürüb öpüşüb, görüşüb böyük qardaşdan ayrıldılar. Altı aylıq yolu on gündə gəlib, çatdılar ortancıl qardaşın məkanına. Gördülər kiçik qardaş bunların yolunu gözləyir. Onnan da öpüşdülər, qucaqlaşdılar, əhvalatı ona da söylədilər. O da şad oldu. On gün də burda qaldılar. Ortancıl qardaşnan xudahafizləşəndən sonra kiçik qardaşnan İbrahim atasının vilayətinə tərəf yola düşdü. On gün yol gedib, çatdılar İbrahimin atasının yaşadığı şəhərin kənarına.
Dev İbrahimi yerə qoyub dedi:
– Qardaş, sağlıqnan get. Amma özünü qardaşlarından gözlə, onlar səni öldürəcəklər. Mən də səni həmin meşədə gözləyəcəyəm. İşini qurtarandan sonra gələrsən, gedərik Gülüstani-İrəmə. İbrahim atasına tərəf getməyə, dev də öz yerinə qayıtmağa başladı.
Elə ki İbrahim gəldi çıxdı evlərinə, gördü Hatəmnən anası çox niyarandılar. Bunun yolun gözləyirlər. Anası oğlunu sağ-salamat görən kimi, sevindiyindən bihuş oldu. Huşa gələndən sonra, oğlunu bağrına basıb Allaha şükür elədi. İbrahim anasıynan, Hatəmnən öpüşüb, görüşüb bütün əhvalatı onlara nağıl elədi. Hatəm İbrahimə tapşırdı ki, Mələkəxatınnan evləndiyini heç kəsə deməsin. Bir az oturandan sonra İbrahimnən Hatəm durub, getdilər padşahın yanına. Padşahın o biri oğlanları yenə də heç bir şey tapmamışdılar. Boş atıla-atıla gəzib-gəzib qayıtmışdılar geri.
İzn alıb içəri girib, padşaha baş endirdilər. Sonra İbrahim ədəbnən atasına dedi:
– Ata, tay qəm çəkmə, gözlərinin dərmanını gətirmişəm.
İbrahimin bu sözünə inanmayıb, o saat münəccimlərnən həkimləri çağırdılar. Həkimlər yarpağa baxan kimi dedilər:
– Qibleyi-aləm, düzdü, sənin gözlərini yaxşı eləsə, ancaq bu dərman yaxşı edəcək.
Padşah şad olub, İbrahimi basdı bağrına. Həkimlər həmən yarpaqdan əzib padşahın gözlərinə məlhəm elədilər. On günün içində padşahın gözləri yaxşı oldu, elə bil ki, heç kor deyilmiş. İbrahimi, atası gözü açılandan sonra elə istəyirdi ki, ta bir saat gözündən kənara qoymurdu.
Hər gün İbrahim Hatəmnən gəlirdi padşahın yanına, otururdular söhbət eləyirdilər. Hələ çörəklərini də bir yerdə yeyirdilər. Xan, bəy qızından olan oğlanlarını padşah gözündən salmışdı. Onlar da padşahın qorxusundan üzdə İbrahimə bir söz deyə bilmirdilər, hələ hörmət eləyirdilər. Amma batində İbrahimi görmək istəmirdilər. Bir gün böyük qardaş ortancıl qardaşa dedi:
– Qardaş, bu necə olan işdi ki, biz bəy, xan qızından olaq, atamız bizi istəməsin, o ləvəndin birini istəsin? Sən öləsən, atamız ki belə başlayıb, axırda öləndə də İbrahimi öz yerində padşah eləyəcək, biz qalacayıq qıraxdan baxa-baxa. Gərək buna bir əlac eləyək.
Ortancıl qardaş dedi:
– Qardaş, sən düz deyirsən, amma biz neyləyə bilərik. Gərək gözləyək atamız ölsün.
Böyük qardaş dedi:
– Qardaş, biz o vaxtı gözləyə bilmərik. Gərək vaxtkən başımıza çarə qılaq, çünki atamız ölən kimi İbrahim onun yerində padşah olacaq.
Onda heç nə eləyə bilmərik.
Ortancıl qardaş başını aşağı salıb, bir qədər fikirləşəndən sonra dedi:
– Qardaş, sənin fikrin nədi, de görüm nə tədbir tökürsən?
Böyük qardaş dedi:
– İbrahimi özümüznən şikara aparaq, orda öldürüb, paltarını da qana boyuyub, ağlaya-ağlaya qayıdaq atamızın yanına, deyək ki, İbrahimi pələng yedi.
Ortancıl qardaş dedi:
– Qardaş, bu yaxşı tədbirdi, amma atamız İbrahimi gözündən kənara qoymur.
Böyük qardaş dedi:
Hər iki qardaş razılaşıb şərt qoydular.
O biri gün böyük qardaşı gedib vəzirin evinə, yalvardı ki, atama denən biz ova gedəcəyik. İbrahimə də icazə versin biznən getsin ova, qardaşımızdı, könlümüz istəyir. O özü də bir qədər şikar-zad elər, ürəyi açılar, qız-zad deyil ki, İbrahimi pərdədə saxlayır.
Vəzir razı olub söz verdi ki, düzəldər. Onun səhəri qayda üzrə padşah məclisdə oturmuşdu. Sağında, solunda vəzir, vəkil, İbrahimnən Hatəm də qarşısında söhbət eləyirdilər. Padşahın böyük oğlu üzünü atasına tutub dedi:
– Qibleyi-aləm sağ olsun, biz yaxında yeddi günün müddətinə ova çıxacağıq. Səndən xahiş edirik ki, İbrahimə də izn ver, biznən ova getsin, onun ürəyi də açılar, cavandı. Axı biz də qardaşıq, könlümüz istəyir ki, İbrahim bizi eyş-işrətimizdən kənarda qalmasın.
Padşah dedi:
– Oğlum, mən qoca kişiyəm, ürəyim darıxır. Qoyun İbrahim qalsın, mənlə söhbət eləsin, siz özünüz gedin.
Böyük qardaş çox təvəqqe eləyəndən sonra vəzir də onlara kömək çi olub, izn aldı. Amma Hatəm İbrahimə xəlvətcə dedi:
İbrahim Hatəmə də izn alıb, üç gün hazırlıq gördülər. Dördüncü gün səfərə çıxdılar. Üç gün yol gedəndən sonra düzəngahda çadır qurdular, çoxlu ov eləyib yedilər, axırda susadılar. Ora su, bura su, gördülər xeyir, su tapmaq mümkün deyil. Başladılar məsləhətləşməyə.
İbrahim dedi:
– Qardaşlar, heç buralarda su yeri bilirsinizmi? Siz buralara çox gəlib gedibsiniz, mən nabələdəm.
Böyük qardaş üzünü tutub İbrahimə cavab verdi:
– Qardaş, burdan üç saatlıq yol o yana mən bir quyu görmüşdüm, əgər qurumayıbsa, onda su var.
İbrahim dedi:
– Onda gedək bir az su gətirək.
Üç qardaş üçü də hazırlaşdılar getməyə. Hatəm dedi:
Böyük qardaş cavab verdi:
– Yox, sən qonağımızsan, heç vaxt mən razı olmaram sən əziyyət çəkəsən.
Elə ki gəldilər quyunun başına, böyük qardaş üzünü tutub o birilərə dedi:
– Qardaşlar, məni sallayın quyuya, mən su verim, siz çəkin qabları doldurun, axırda da məni çəkərsiniz, gedərik.
Ortancıl qardaş cavab verdi:
– Qardaş, heç vaxt bu olmaz ki, mən dura-dura sən quyuya enəsən.
Sən məndən böyüksən, quyuya girmək mənim borcumdu.
İbrahim dedi:
– Qardaşlar, sizin ikimiz də səhvsiniz. Mən hamınızdan kiçiyəm, ona görə də quyuya girmək mənim borcumdu. Məni sallayın.
Onlar elə Allahdan istəyirdilər ki İbrahim ensin quyuya. Böyük qardaşnan ortancıl qardaş qabaqdan özləri öz aralarında elə sözləşmişdilər ki, mən belə deyəcəyəm, sən də belə deyərsən. İbrahimi sallarıq quyuya, su verər qabları doldurarıq, sonrası asandır. Onlar şad olub İbrahimin paltarlarını soyundurdular, əynində bircə köynəknən dizlik (Tuman) qaldı. Belinə ip bağlayıb salladılar quyuya. Bu quyunun da dərinliyi qırx ərşin idi. Elə ki, İbrahim suya çatdı, başladı tuluqları bir-bir doldurdu, bağladı ipə, qardaşları çəkdi. O qədər su verdi ki, qabların hamısı doldu. Ondan sonra ipi bağladı öz belinə dedi:
– Qardaşlar, di məni də çəkin gedək.
Qardaşlar İbrahimi çəkdilər. Elə ki İbrahim quyunun ağzına yaxınlaşdı, ipi xəncərnən kəsdilər. İbrahim guppultuynan gedib düşdü quyunun dibinə. Böyük qardaş başını quyuya salıb dedi:
– İbrahim, indi halın necədi? Elə əsil padşahlıq eləməli yer buradı.
Di burda nə qədər istəyirsən padşahlıq elə.
Ondan sonra qayıdıb gəldilər atlarının yanına. İbrahimin atının bir neçə yerdən yaralayıb, köynəyini də didik-didik eləyib, atın qanına bulaşdırıb üz qoydular düşərgəyə tərəf getməyə. Elə ki düşərgəyə yaxınlaşdılar, yalandan başladılar ağlamağa, biri deyirdi ay belimi sındıran qardaş, o biri deyirdi vay ürəyimin dirəyi qardaş! Bunların şivəninə Hatəmnən qulluqçular yüyürüşüb soruşdular, nə var, nə olub?
Böyük qardaş dedi:
– Nə olacaq, evimiz yıxıldı, İbrahimi pələng yedi.
Hatəm o saat bildi ki, burda bir kələk var. Soruşdu:
– Nə cür oldu, yedi? Bir nağıl eləyin görək.
Böyük qardaş dedi:
– Biz getmişdik quyudan su içməyə. İbrahimi qoymuşduq bir az aralıda, atları gözləyirdi. Birdən bir ceyran çıxdı, İbrahim atın mindi ki, ceyranı qovub tutsun. Mən nə qədər səslədim ki, getmə, baxmadı.
Başladı ceyranı qovmağa. Biz tez suyu çəkib atlara yüklədik, sonra getdik. İbrahimi tapmağa. Onda gördük, pələng qardaşımızı parçalayıb yeyib, atını da bu hala salıb. Bu da qanlı köynəyidi.
Bunu deyib başladılar yenə yalandan ağlamağa. O gecə sabaha kimi düşərgədə heç biri yatmayıb ağladılar, sıtqadılar. Səhər açılan kimi atlanıb ağlaya-ağlaya üz qoydular şəhərlərinə tərəf. Üç gündən sonra gəlib şəhərə çatdılar. Padşah elə ki bu xəbəri oğlundan eşitdi, İbrahimin qanlı köynəyini gördü, davam eləyə bilməyib ürəyi getdi.
Padşahı özünə gətirdilər, yenə ürəyi getdi. Axırı bir təhər özünə gəldi.
Amma padşah İbrahimin dərdinə davam eləyə bilməyib bir həftədən sonra ömrünü bağışladı sizə. Böyük oğlu oldu padşah, ortancıl oğlu da vəzir. İbrahimin anası da o gündən ürəkkeçmə naxoşluğuna düşmüşdü.
Amma Hatəm ona təsəlli verib dedi:
– Ana, vallah, sən qorxma, İbrahim ölməyib, bu kələkdi, özü də qardaşlarının kələyidi. Darıxma, harda olsa, tezliknən görərsən.
Xülasə, belə-belə o qədər danışdı ki, arvadı arxayın elədi.
O saat bildi ki, qardaşları ona tələ qurmuşlar. Ona görə də cavab vermədi.
Qardaşları da elə bildilər ki, İbrahim öldü, çıxıb getdilər. İbrahim quyuda qalmaqda olsun, sizə beş kəlmə xəbər verim Mələkəxatından.
Hər gün Mələkəxatın İbrahimin yolunu gözləyirdi, onun səbriaramı kəsilmişdi. Elə ki qoyduğu vaxt tamam oldu, yəqin elədi ki, İbrahimin başı əlində deyil. Bildi ki, İbrahimin təhəri olsa, yeddi yerdən zəncirləsələr də, bir saat dayanmazdı, gələrdi.
O saat əmr elədi, Gülüstani-İrəmdə nə qədər dev, pəri varıdı, hamısı hazırlandı. İbrahimnən qardaşlıq olan devləri də götürüb on günün tamamında özlərini yetirdilər İbrahimin atasının vilayətinə. Gecəynən şəhərin dörd ətrafına ətdən divar çəkdilər. Mələkəxatın əmr elədi ki, şəhərə girənə toxunmayın, amma şəhərdən qoymazsınız bir pişik də çölə çıxsın. Tezdən padşah əlinə qab almışdı, gördü, pah-pah, şəhərin dörd tərəfi meşə olub. Tez bir qasid göndərdi ki, gör bu necə əhvalatdı, bizim şəhərin ətrafında meşə ki, yoxdu? Qasid bir azdan sonra rəngi qaçmış, dodağı yarılmış qayıdıb xəbər gətirdi:
– Qibleyi-aləm, sən gördüyün meşə deyil. Bunlar hamısı devlərin buynuzudu. Özü də hamısı yeddibaşlı devdi. Başına çarə qıl, İbrahimi istəyirlər. Bir arvad padşahları var, deyir ki, bu saat padşah İbrahimi verir versin, vermir şəhəri tamam alt-üst etdirəcəyəm, daşı-daş üstə qoymayacağam.
Qorxusundan padşahın dodağı yarılıb başladı qan axmağa. Yerindən duran əhvalatı belə görüb, qaçdı divanxanaya. Az keçmədi bütün ayağı tutan yığıldı divanxananın qabağına. Hamı qorxudan başını itirmişdi. Bilmirdi nə eləsin. Bu zaman bir dev əlində namə gəlib padşaha dedi:
– Pərilər padşahı Mələkəxatın deyir ki, bu saat İbrahimi götürüb hüzuruma gəlsin, yoxsa şəhəri alt-üst etdirəcəyəm.
Padşah naməni oxuyub cavab verdi ki, axı İbrahim ölüb, mən hardan alım İbrahimi ki, ora da aparım.
Dev dedi:
– Mən bilmirəm, onda özün get cavab ver.
Padşahın əlacı kəsilib, vəzirini də götürüb, gəldi Mələkəxatının hüzuruna. Baş endirib, yeddi yerdə kərnuş eləyəndən sonra əhvalatı nağıl elədilər. Mələkəxatın dedi:
– İbrahim öləndə siz iki qardaşdan başqa orada tay kim varıdı?
Padşah baş endirib cavab verdi:
– İbrahimin öz qardaşlığı Hatəm də ordaydı. Mələkəxatın Hatəmin adını İbrahimdən eşitmişdi, bilirdi ki, Hatəm yalan danışmaz. O saat Hatəmin dalınca adam göndərdi. O biri tərəfdən də Hatəm İbrahimin anasıynan oturub ona təsəlli verirdi. Səs-küyü eşidib çölə çıxdı, gördü camaat o yan- bu yana qaçışır. Soruşdu ki, nə var? Əhvalatı nağıl elədilər. Hatəm Mələkəxatının gəlməsini eşidən kimi, şad olub tez içəri girib, İbrahimin anasını da işdən xəbərdar elədi. Hər ikisi şad oldu. Hatəm dedi:
– Ana, mən bir özümü Mələkəxatına yetirim, görək birtəhər eləyə bilərikmi.
– Hatəm, cavab ver görüm, İbrahim ölən neçə gündü?
Hatəm cavab verdi:
– Qibleyi-aləm, öldüyünü yəqin bilmirəm, amma yox olduğu qırx gündü.
Mələkəxatın bu sözü Hatəmdən eşidən kimi üzü qızılgül kimi açıldı, sevindiyindən gözündən yaş axmağa başladı. Üzünü Hatəmə tutub tələsik soruşdu:
– Necə? İbrahimin ölümünü sən öz gözünnən görmədinmi?
Hatəm cavab verdi:
– Xeyr, qibleyi-aləm, hətta mən İbrahimin ölümünə inanmıram.
Ona nə əngəl olubsa, yanında duran bu padşahnan vəzirdən olubdu.
Bunlar onun böyük qardaşlarıdı. Bunlar ona paxıllıq eləyirdilər. Bütün əhvalatı başdan-ayağa kimi Mələkəxatına nağıl elədi. Mələkəxatın işi bilib, üzün tutdu İbrahimin qardaşlarına, dedi:
– Düzünü deyin görüm, İbrahimi neyləmisiniz?
Onlar cavab verdilər:
– Qibleyi-aləm, biz öz qardaşımıza nə eləyə bilərdik, İbrahimi pələng parçaladı öldürdü.
Mələkəxatın əmr elədi:
– Şişləri qızdırın!
Şişlər ocağa düzülüb qızaranda, padşah gördü yox, ta bu xına o xınadan deyil, əlacı kəsilib üzünü tutdu Mələkəxatına, dedi:
– Qibleyi-aləm, bir qələtdi eləmişik, izn ver düzünü deyim.
Mələkəxatın cavab verdi:
Padşah dedi:
– İbrahimi filan yerdə, bir quyu var, salmışıq ora. Tay ölüb qaldığını bilmirik.
Mələkəxatın bunu eşidən kimi, üzünü tutub bir fəriştəyə, dedi:
– Amandı, bu saat İbrahimin ölüsünü, ya dirisini səndən istəyirəm.
Fəriştə baş üstə deyib, göz yumub açınca, yox oldu. Bir neçə dəqiqədən sonra qayıdıb İbrahimi yerə qoydu. Mələkəxatın özünü İbrahimin üstünə salıb, əlini döşünə qoyanda gördü, hələ İbrahimin canı var. Səsləndi:
O saat həkim hazır elədilər. Həkim İbrahimə bir dava verdi, İbrahim başladı hərəkətə gəlməyə. Həkim dedi:
– Qibleyi-aləm, heç qorxma. İbrahimi sabah tezdən sappasağ sənə verəcəyəm.
Mələkəxatın İbrahimi tapşırdı ona. Ondan sonra fəriştələrə əmr elədi, padşahın da, vəzirin də boynunu cücə boynu kimi qopartdılar. Sonra cəlalnan köçüb daxil oldular şəhərə. Padşahın mənzilində qərar tutub, İbrahimin anasını gətirib əhvalatı ona da xəbər verdilər. Sonra əmr elədi məclis quruldu. İbrahimin anası, Hatəm, bir də Mələkəxatın o gecə sabaha kimi şadyanalıq elədilər, bütün fağır-füqəraya ehsan verdilər.
Şəhər əhli əhvalatı belə görüb şad oldular. Hər kəs arxayın öz evinə qayıdıb istirahət elədilər. Elə ki səhər açıldı, həkim İbrahimi geyindirib gətirdi Mələkəxatının hüzuruna. Təzədən hamısı öpüşübgörüşüb şad oldular. Həkimin də xələtini verib azad elədilər. Amma İbrahim elə arıqlamışdı ki, bir dəri, bir sümük qalmışdı. Bir yandan Mələkəxatın, bir yandan anası ondan elə muğayat oldular ki, həftə içərisində əmələ gəlib, əvvəlki halına düşdü.
– İbrahim, bizim burda oturmağımıza dəyməz. Sən burda, mən də Gülüstani-İrəmdə qala bilmərik. Gətir qardaşının yerində bir padşah tik, biz ananı da götürüb gedək Gülüstani-İrəmə.
İbrahim də razı olub, dedilər ki, Hatəmi burda padşah qoyaq, Hatəm razı olmayıb dedi:
– Qibleyi-aləm, mənə padşahlıq lazım deyil, mənim başqa bir diləyim var.
Mələkəxatın dedi:
– Hər nə diləyin var, söylə.
– Qibleyi-aləm sağ olsun, o həkim ki məni İbrahimin üstə göndərib, atasının gözünün dərmanını deyib, o mənə tapşırmışdı ki, səni görəndə xahiş eləyim, onun bir kitabı itib, o kitabı tapasan.
Mələkəxatın əmr elədi, nə qədər fəriştə varıdı, cəm oldu. Üzünü onlara tutub dedi:
Fəriştələr başladılar bir-bir Mələkəxatının qabağından keçməyə.
Hamı keçib qurtarandan sonra Mələkəxatın soruşdu:
– Tay fəriştələrdən qalan yoxdu?
Onu da gətirdilər. Gəlib Mələkəxatının qabağından keçəndə Mələkəxatın onu dayandırdı, dedi:
Fəriştə and içdi ki, kitab məndə yoxdu. Mələkəxatın dedi:
– Od yandırın, bu məlunu atın oda.
Fəriştə gördü iş xarabdı, dedi:
– Xanım, məni oda atmayın, kitabın yerini deyim.
– De, atmaram, ancaq and içəsən ki, bir də belə iş tutmaram.
Fəriştə and içib, dedi:
– Xanım, dəllək gəlsin, mənim bu kürəyimi yarsın, kitab orda ətnən dərinin arasındadı, çıxartsın.
Dəllək çağırdılar, gəldi fəriştənin kürəyinin ortasını yardı, kitabı çıxartdı. Kitabı verdilər Hatəmə. Hatəm İbrahimnən, Mələkəxatınnan vidalaşıb, düşdü yola həkimə tərəf. Hatəmi getməkdə qoyaq, görək Mələkəxatınnan İbrahim neylədilər.
Bir neçə gün İbrahimnən atasının vilayətində qalandan sonra vəziri orda padşah qoyub Mələkəxatın İbrahimi, anasını, bir də həmin İbrahimnən qardaşlıq olan üç devi də götürüb getdi Gülüstani-İrəmə.
Ömürlərinin axırına kimi, Gülüstani-İrəmdə xoşbəxtliknən yaşadılar. İndi görək Hatəm harda qaldı. Hatəm İbrahimdən ayrılıb günə bir mənzil teyyi-mənazil, bir neçə gündən sonra özünü yetirdi həmin həkim olan şəhərə. Gedib həkimin qapısını döydü. Həmin qul ki, öküzün yedəyini çəkirdi, gəlib qapını açdı. Hatəmi görən kimi tanıyıb dedi:
– Buyur!
Hatəm içəri girib, birbaş getdi həkimin yanına. Həkim Hatəmnən görüşüb əhval-pürsən olandan sonra soruşdu ki, kitabı gətirdinmi?
Hatəm dedi:
– Bəli, gətirdim.
Hatəm çıxarıb kitabı verdi, həkim sevinib dedi:
– Ey Hatəm, indi əvvala gərək mənim tutduğum işləri görəsən, ondan sonra sirrimi biləsən.
Həkim o saat səsləndi, qul hazır oldu. O dedi:
– Qul, ver kitabı!
Qul dinmədi.
– Qul, ver kitabı!
Bu dəfə də qul başını aşağı salıb dinmədi. Həkim bir də dedi:
– Qul, ver kitabı!
Qul yenə cavab vermədi. Üç dəfə tamam olub, cavab almayanda, həkim göydən qılıncı alıb qulun boynunu vurdu, baş düşdü yerə, ondan sonra başı götürüb qoydu yerinə, bir də dərman vurdu, qul oldu yenə anadan olma. Asqırıb qalxdı yerindən, həkim qula dedi:
– Sən azadsan, get öküzü gətir bura.
Qul baş üstə deyib, öküzü hazır elədi, həkim üzünü tutub öküzə dedi:
– Öküz, ver kitabı!
Cavab almadı.
Yenə dedi:
– Öküz, ver kitabı!
Öküz cavab vermədi. Həkim bir də dedi:
– Öküz, sənə deyirəm, ver kitabı!
Yenə cavab olmadı. Həkim gördü cavab olmadı, bunun da boynunu vurdu, başı bir tərəfə düşdü, leşi bir tərəfə. Ondan sonra həkim durdu ayağa, öküzün başını qoydu yerinə, bir dava sürtdü, öküz də oldu sap-sağlam, durdu ayağa, başladı mələməyə. Öküzü də azad eləyib, qula dedi:
– Get iti gətir bura.
Qul gedib iti gətirdi. Həkim üzünü itə tutub dedi:
– İt, ver kitabı!
İt dinmədi. Bir də dedi, it yenə dinmədi, üçüncü dəfə dedi. Gördü yenə cavab olmadı. İtin də boynunu o biriləri kimi vurdu, başı düşdü yerə. Ondan sonra yenə başı qoyub leşi üstə, dirildib, onu da göndərdi yerinə. Ondan sonra bir qaplan gətirtdi, dedi:
– Qaplan, ver kitabı!
Buna da üç dəfə dedi, cavab almayıb onun da başını vurdu. Qaplanın da başını qoydu yerinə, bir dava sürtdü, o da oldu həmənki qaplan.
Üzün tutub Hatəmə dedi:
– Gördün?
Hatəm dedi:
– Bəli, gördüm.
– Di, onda dur dalımca gəl.
Hatəm gördü bir pərdə asılıb, həmin qara it də bağlanıb burda.
Həkim gedib istədi pərdəni qalxızsın, həmin qara it də dartınıb az qaldı ki, zənciri qırıb həkimi tutsun. Həkim göydən bir şallaq alıb, iti o qədər vurdu ki, axırı it sakit oldu. Ondan sonra pərdəni qalxızıb gördü ki, bir şəxs yatıb, üzünə də bir örtük çəkilib. Həkim örtüyü götürdü.
Hatəm gördü vallah, burda bir qız yatıb, elə bil ki, on dörd gecəlik aydı. Xətti-xalı bənəfşə kimi Züleyxaya bərabərdi. Hatəm diqqətnən baxanda qız diksindi. Qız Mələkəxatına o qədər oxşayırdı ki, elə bil almaydı ortadan yarı bölmüşdülər. Həkim kitabı açdı, bir yerinə baxdı, tez yüyürüb bir dərman gətirib qızın burnuna tutan kimi, qız ayılıb qalxdı ayağa. O saat gülümsünüb dedi:
– Həkim, mən nə çox yatmışam.
Həkim dedi:
– Bəli, xanım, sən yeddi ildi ki, yatırsan.
Xanım təəccüb eləyib dedi:
– Mən elə bilirdim ki, ya iki gündü, ya üç gündü yatıram. Bu necə olan işdi?
– Xeyir, xanım sən düz yeddi ildir ki, yatırsan. İndi səkkizinci ilə ayaq basır. Səni mən dərmannan saxlayırdım.
Ondan sonra Hatəmə dedi:
– İndi gəl bəri, səni bu gördüklərin sirdən xəbərdar eləyim. Sən mənə belə yaxşılıq eləmisən ki, ölüncən sənə qulluq eləsəm, yenə əvəzi çıxmaz.
Həkim Hatəmi də götürüb, gəldi yenə həmənki otağa. Üzünü Hatəmə tutub dedi:
– Ey Hatəm, o gördüyün qız mənim ikinci arvadımdı. Gülüstaniİrəm padşahının qızı Mələkəxatının kiçik bacısıdı. O qara it də ki, gördün orda bağlanmışdı, o da mənim birinci arvadımdı. O öküz də şəyirdimdi.
Qul ki vardı, oda elə qulumdu. O ki qaldı qaplan, o da birinci arvadımın anasıdı, mənim qaynanamdı. Həmin gördüyün yatan qıza kitabı oğurlayan fəriştə aşiq olmuşdu. Mən həmişə o qız olan otağı qoruyurdum ki, fəriştədən ona azar toxunmasın. Hətta fəriştənin bir ayağını da mən topal eləmişəm. Ondan sonra ta o fəriştə qız olan otağa gələ bilmirdi. Qorxurdu ki, başına yenə bir iş gətirəm. Amma qaynanamnan birinci arvadım bu qızın gözəlliyinə paxıllıq eləyirdilər. Həmişə məni pusub fürsət axtarırdılar ki, ona bir zərər versinlər. Mən də onları gözdən qoymurdum. Günlərin bir günündə həmin qızı bir başağrısı tutdu. Nə qədər dərman verdim əlac olmadı. Bu kitaba baxıb gördüm ki, gərək onu yatırdım başının qapağını götürüb beyninə baxam. Qızı yatırtdım. Başının qapağını götürdüm, qapını da bağlamışdım ki, daldan bizi heç kəs görməsin. Çünki bizi görən olsaydı, qızı ayıltmaq çətin olardı. Nə isə, qızın beyninə baxanda gördüm, bir balaca göy gənə qızın qulağından girib, keçib gedib lap beynin pərdəsinə yapışıb. İstədim gənəni naqqaşnan qopardım. Şəyird məni qapının deşiyindən pusurmuş. Birdən qışqırdı:
– Ay aman, naqqaşı qızdır, ondan sonra gənəni qopart. Gənə pərdəyə yapışıb, əgər ağzı boşalmasa, pərdə yırtılar, qız ölər.
Mən bunu eşidəndə acığım tutub, qapını açdım ki, şəyirdə cəza verəm. Şəyird qaçdı o biri otağa. Mən hirsimdən bilməyib kitabı atmışam yerə. Şəyirdi tutub bir-iki vurdum, ürəyim soyudu; dedim gedim qızı ayıldım, sonra səni qovacağam. Gəlib naqqaşı qızdırdım, gənəyə tutdum, naqqaş isti olduğundan gənənin ağzı boşalıb öz-özünə qopdu.
Yenə qızın başının qapağını qoydum yerinə, bir dava verdim o saat ayıltmaq üçün tay kitab lazımdı, çünki bizi görmüşdülər. Əl atdım qoltuğumdan kitabı çıxardım, gördüm kitab yoxdu. O saat ağlıma gəldi ki, şəyirdin dalınca gedəndə hirslənib kitabı atdım, yenə tez o biri otağa qaçdım ki, kitabı gətirəm, gördüm kitab yoxdu. Ora kitab, bura kitab, kitab hardaydı, tapılmadı ki, tapılmadı. Evdə olanların hamısını yığıb kitabı istədim, and içdilər ki, xəbərimiz yoxdu. Gah yalvardım, gah xələt boyun oldum, gah qorxuzdum, yenə bir şey çıxmadı. Əlacım kəsilib and içdim ki, kitabı tapıncan sizi gündə on dəfə öldürəcəyəm.
Odu ki, bunların hərəsini bir yerə salıb, gündə kitabı istəyirəm, cavab olmur, öldürürəm, yenə dirildirəm.
İndi, ey Hatəm, həmişəlik ürək sıxıntısından qurtardım. Bu saat mən bunların hamısını əvvəlki surətə qaytararam. Mən elə bilirdim ki, kitabı bunlar götürüb. Mən hirsləndiyimdən özümü itirib fəriştəni görə bilməmişəm. O da fürsəti qənimət bilib kitabı aparıbmış.
Həkim öz sirrini nağıl eləyəndən sonra iti də, öküzü də, qaplanı da öz əvvəlki hallarına qaytarıb, öpüşüb barışdılar. Pərilər padşahının qızını da həkim gətirdi bura. Hamısı qucaqlaşıb ağlaşdılar, bir-birinnən əhdi-peyman elədilər ki, bir də bir-birinə paxıllıq etməsinlər. Hamısı şad olub, Hatəmə dua elədilər. Hatəm istədi gedə, həkim onu dayandırıb dedi:
– Ey Hatəm, ala sənə bir dərman verirəm, o sirri də biləndən sonar lazım olacaqdı.
Özünü saldı içəri. O saat qullar, kənizlər bunu əyləşdirdilər. Çörəkdən–zaddan gətirdilər, yeyib bir balaca hala gəldi. Ondan sonra baş kənizi istəyib dedi:
– Get ağana deynən ki, Hatəm gəlib, izn verərsə gəlim, qoyduğumuz şərti yerinə yetirim.
Kəniz baş üstə deyib getdi. Bir neçə dəqiqədən sonra qayıdıb dedi:
– Ağam deyir buyursun.
Kəniz düşdü qabağa, Hatəm də onun dalıncan, gəldilər həmin otağa ki, bu ehsan sahibi də orada otururdu. Kəniz qabaqkı kimi Hatəmi içəri salıb qayıtdı geri, öz işinin dalıncan. Hatəm irəli yeriyib salam verdi. Cavab alandan sonra pərdənin dalından səs gəldi:
Hatəm cavab verdi:
– Xeyr, əliboş gəlməmişəm, həkimin sirrini öyrənmişəm.
Hatəm şad olub bütün başına gələn işləri, gördüklərini, etdiklərini, başdan-ayağa qədər mən sizə nağıl eləyən kimi, bir-bir nağıl elədi. O tərəfdən, pərdənin dalından səs gəldi.
– Ey Hatəm, indi qulaq as, mən öz sirrimi söyləyim. Bir köçəri qızıydım. Atam-anam çox dindar, Allahdan qorxan, qəribləri dost tutan adamlar idilər. Bir gün bizim obamıza bir dərviş gəlib çıxdı. Başladı qəsidə oxumağa. Anam gətirib buna pay verəndə dərviş dedi:
– Bacı, yorğunam, Allah eşqinə məni bu gün qonaq elə.
Anam dedi:
– Baba dərviş, Allaha da qurban olum, qonağına da, buyur əyləş, gözümüz üstə yerin var.
Dərviş gəlib əyləşdi, mən də on altı-on yeddi yaşında bir qızıdım.
Gördüm elə bu dərviş mənə baxır. Mən məhəl qoymadım. Bir azdan sonra atam da işdən qayıtdı, dərvişi evdə görüb şad oldu. Xoş-beş eləyib çörəkdən-zaddan hazırladıq. Allah verəndən yedilər, içdilər, sonar atam dedi:
– Baba dərviş, indi buyur görək hardan gəlib, hara gedirsən? Bir qədər söhbət elə, qulaq asaq.
Dərviş cavab verdi:
– Elin dağa çıxan vaxtıdır, dedim çıxım elin içinə bir az yağdan, pendirdən, yundan-zaddan yığım. İndi gəlib çıxmışam sizin obaya.
Niyyətim var, bir neçə gün burada qalam, sonra gedəm başqa obaya.
Atam dedi:
– Çox yaxşı olar, ancaq baba dərviş, nə qədər ki, bu obadasan, gündüz gedib qismətini yığarsan, axşam olanda yenə gələrsən bura.
Bax, utanıb eləmə, lap öz evindi. Borcumuzdu əlimizdən gələn qədər sənə qulluq eləyək.
Dərviş razılıq eləyib, qalxdı obanı gəzməyə. Axşamçağı yığdığı qismətini də götürüb gəlirdi bizə. O, gecəni yatırdı, səhər açılanda çörəyini-zadını yeyib, yenə çıxırdı obaya. Beləliklə, qırx gün bizdə qalıb, tay oldu ev adamının biri.
Bir gün də atamdan məni istədi. Atam da anamnan məsləhətləşəndən sonra məni dərvişə ərə verdilər. Dərviş də biznən köçüb getdi yaylağa. Qəzadan yaylaqda atamnan anam ömrünü bağışladı Allaha, qaldıq dərvişnən mən. Bunu da deyim ki, o gündən ki, məni dərvişə vermişdilər, o mənə bir arvad kimi baxmırdı elə qızıdım. Amma zahirdə mənnən çox mehribandı. Mən utandığımdan dərdimi ata-anama da deyə bilmədim. Ata-anam da öldü, ta bir kəsim qalmadı. Ata-anamın da elə sən deyən artıq dövləti yoxudu, elə bir təhər özlərini girləyirdilər.
Dərvişnən məsləhətləşib atdan-ulaqdan nə vardısa hamısını satıb, ata-anama ehsan verdim. Az-çox qalanını da götürüb düşdük yola. Bilmirdim hara gedirik, dərvişdən də soruşmurdum. Dərvişin meyli mənə əvvəlki kimiydi. Heç dəyişməmişdi. Mən də öz ürəyimdə fikir eləyirdim ki, bəlkə dərviş məni aparıb öz yerində arvad eləmək istəyir, qoy bir az da gözləyim.
Beləcə on gün yol gedəndən sonra, gəlib çıxdıq həmin bu qırx yolun ayrıcına. Dərviş başladı burada bina tikdirməyə, bir dənə də erkək meymun küçüyü aldı. Elə ki, bina başa gəldi, yığışdıq içinə. Bir otaq mənə verib, bir otaqda da özü oturdu. Tay mənə görükmürdü də, elə o meymunu bəsləyirdi. Tainki bu meymun böyüdü, kökəldi. Bir gün dərviş mənim yanıma gəlib dedi:
– Xanım, gərək bu meymunnan başbir olasan.
Mən razı olmadım, məni başladı hədələməyə, döyməyə. Mən ağladım, olmadı, dərviş dedi:
Mən gördüm ki, dərviş mənnən əl götürməyəcək. Fikir elədim ki, qabağıma nə gəlsə, Allaha pənah eləyib, qaçacağam. Dərviş mənim hərəkətimdən fikrimi anlayıb, əl ayağımdan çarmıxa gərib, meymunla məni görüşdürdü, dedi:
– Mən deyirdim xoşnan olsun. İndi ki, razı olmursan, mən də belə elərəm.
Meymunu mənim yanıma salıb dedi:
– Xanım, sən öz ərinin dediyinə qulaq asmadın, amma mən yenə səni bağışlayıram, çünki sən bilmirsən ki, bu iş belə olmasa, sən mənim arvadım ola bilməzdin. Burda tilsim var. İndi bundan sonra sən mənim arvadımsan. Ancaq bir az mənə möhlət ver.
– Belə-belə mənə təsəlli verirdi. Amma mən elə ağlayırdım. Dərviş məni inandırmaq üçün həmin meymunu da vurdu gözümün qabağında öldürdü. Amma mənim tay bu dərvişdən zəhləm gedirdi, görməyə gözüm yoxudu. O da məndən göz götürmürdü, məni qoruyurdu. Özümə də söznən təsəlli verirdi. Tay mənə əl vurmurdu. Bir müddət elə belə keçdi.
Mən ağlayıb göz yaşı tökməkdən başqa cavab vermirdim. O da çıxıb gedirdi, ancaq məni gözdən qoymurdu. Nə isə, vaxt tamam oldu, mən bari-həmlimi yerə qoydum, bir oğlum oldu. Mən oğlumu mayalamaq istəmirdim. Dərviş yalvarıb yapışıb dedi:
– Bu uşağın günahına batma, bunun təqsiri nədi, mayala, ölməsin.
Mən əvvəlcə mayalamaq istəmirdim, sonra Allahdan qorxub uşağı mayaladım. Yavaş-yavaş uşağa isindim. Elə ki, qırx gün tamam oldu, dərviş uşağı məndən alıb, aparıb başladı özü saxlamağa. Mən nə qədər yalvardım ki, uşağı ver özüm saxlayım, acıqlanıb, özümü də qovdu. Tay dərviş heç məni dindirmirdi də. Aylarnan bir-birimizin üzünü də görmürdük. Elə onun peşəsi uşağı bəsləmək olmuşdu, mənim peşəm də ağlamaq. Uşaq yeriyən yüyürən oldu, elə kökəlmişdi tay dərisinə sığmırdı.
Mən o saat bildim ki, uşağın qalan bulaşıq yağından mənə vurub, məni də qızıl eləmək istəyir.
– Xanım, qorxma səni qızıl eləmərəm. Əgər heylə fikir olsa, bu yeddi ildə edərdim.
Mən o gündən onun əli dəyən şeyi yeməzdim. Hər şeyimi özüm hazırlayıb, özüm yeyərdim. Dərviş də bunu bilirdi. Amma özünü bilməməzliyə qoyurdu. Fikirləşib gördüm getməkdən başqa əlac yoxdur.
Naəlac qalıb getdim. Gördüm dərviş ikimizə də bir qabda xörək qoyub. Bildim ki, məni şəkləndirməmək üçün belə eləyib, yağı xörəyin mənim tərəfimdə olan qaba töküb.
Dərviş çörək-zad gətirməyə gedəndə mən fürsət tapıb qabı hərlədim, dərviş tərəfi mənim qabağıma düşdü, mənim tərəfim isə dərvişin qabağıma düşdü. Başladıq yeməyə. Elə bir şapalaq, iki şapalaq xörəkdən götürmüşdük, dərvişə əsər elədi. Bildi ki, qabı çevirmişəm, durdu ayağa. Mən yönəldim ki, qaçam. Yağlı əlini çırpdı üstümə. Yağ mənim bir tərəfimə dəydi. O saat dərviş ləl, qızıl oldu. Mənim də harama ki yağ dəymişdi – oram qızıl oldu. İndi ey Hatəm, bir tərəfim tamam qızıldı. Həkim sənə davanı ki, verib, gəl ondan çək mənim qızıl olan yerimə.
O saat Hatəm ayağa qalxıb keçdi pərdənin dalına, gördü vallah bu elə gözəldi misli yoxdu. Amma bir tərəfi tamam qızıldı. Davadan qızın əndamına çəkən kimi qız oldu anadan doğma sappasağ, qalxdı ayağa.
Qız dedi:
– Dərvişin adamlardan elədiyi qızıldan yeddi ildi ki, ehsan verirəm.
Min il də versəm, yenə qurtarmaz.
Hatəm dedi:
– Dərvişi nə elədin?
Qız cavab verdi:
– O məlunu lap əvvəlcə əritdirib qab-qaşıq qayırtdırdım.
Ondan sonra Hatəmnən molla qız endi anbarlara, gördü nə, anbarlar doludu qızıl olmuş adamnan. Hatəm bir tərəfdən, qız da bir tərəfdən başladılar həkim verən bu davadan qızıllara vurmağa. Hər kimə bircə damcı vururdular, o saat asqırıb yuxudan ayılırdı. Bunlara dua oxuya-oxuya düşürdülər yola. Axşama kimi bir dənə də qızıl qalmadı.
Hamısın adam eləyib azad elədilər. Yerdə qalan tör-töküntünü, imarəti də bağışladılar orda işləyən qullara, kənizlərə.
Ondan sonra Hatəm molla gətirib, həmin arvadın kəbinini kəsdirdi özünə. Sonra onu da götürüb, bir cüt at alıb mindilər düşdülər yola.
Günə bir mənzil, teyyi-mənazil, gecəni-gündüzə, gündüzü gecəyə vurub, gəlib çıxdılar məmləkətlərinə. Şad ürəynən gün keçirib ömür sürdülər.
Onlar yeyib, içib yerə keçdilər. Siz də dövrə keçin."
"Biri var imiş, biri yox imiş, bir arvadın Haxnəzər adında qorxaq bir əri var imiş. Bu kişi tülküdən o qədər qorxarmış ki, evdən eşiyə çıxmaz imiş. Arvadı gedib qazanırmış, bu da rahat yeyərmiş.
Bir gün arvad ərindən qonşu arvadlarına şikayət edirdi. Bir arvad buna söyləyir:
Arvad gedib iki girvəngə kişmiş alır, darvazanın eşiyindən evin qapısına kimin tökür. Sora gəlib kişini tavlayıb kişmiş yığmağa başlayırlar.
Darvazaya yetişəndə birdən itələyib kişini küçəyə salıb bağlayır.
Küçədə kişi nə qədər bağırırsa, arvad darvazanı açmayıb buna deyir ki:
Kişi görür ki, arvad darvazanı açmayacaq, axırda əlacı kəsilib arvada deyir:
– Get mənim çomağımı və xurcuna bir qədər un, bir neçə yumurta, bir çuvalduz iynəsi qoy bura gətir.
Arvad dedikləri şeyləri gətirib buna verdi. Kişi xurcunu çiyninə salıb, çomağı əlinə alıb, yol başlayır. Az gedir, üz gedir, dərə təpə düz gedir, gəlib bir çəmənə yetişir. Burada yuxusu gəlir. Götürüb bir kağız yazır.
“Haxnəzərəm, Haxnəzər, qırx devin başın birdən əzərəm”.
– Dev qardaş! Bu daşı əz.
Dev daşı alıb əlinə oxalayıb yerə tökdü. Bir az keçdi, dev yerdən bir daş götürüb Haxnəzərə verdi:
– Sən də bunu un elə.
Haxnəzəri göz-göz eləyib daş tollayıb xurcundan bir avıc un götürüb əlində bərk sıxdıqdan sora, onu devin qabağına tökür. Dev bu işdən çox təəccüb edir. Bir az keçir Haxnəzər yerdən bir daş götürüb devə verir ki:
– Dev qardaş, bu daşı əz, su olsun.
Dev daşı gənə də oxalayıb yerə tökür. Dev də yerdən bir daş götürüb Haxnəzərə verir ki, bunu sən su elə.
Haxnəzər gənə də göz-göz eliyib daşı kənarə atıb, xurcundan bir yumurta gətirib əlində əzib devin qabağına tökür.
Dev təəccüb edib öz-özünə deyir ki, bu kişi bizdən çox qüvvətlidir.
Dev Haxnəzərə deyir ki:
– Biz yeddi qardaşıq, gəl mənimlə gedək, olax səkkiz qardaş.
Haxnəzər razı olur.
Dev onu dalına alıb yola düşür. Yolda dev ondan sorur ki:
– Qardaş, nə yüngülsən?
Haxnəzər cavab verir ki:
– Ağırlığımı salmayıram.
Dev deyir:
– Bir ağırlığını sal görüm necəsən?
Haxnəzər çuvaldız ignəsini çıxardıb bunun yanına soxur.
Dev görür ki, yanı alışdı, bağırır:
– Amandır qardaş, ağırlığını salma, az qaldı canım çıxa.
– Artıq bu bizim qardaşımızdı. Bunu kimsə incidə bilməz.
Devlər də qəbul edib bunu özləriynən qardaş edirlər. Qərəz Haxnəzər bunların yanında qalır. Görür ki, devlər hər işi növbət ilə görürlər. Bir gün su gətirmək növbəti Haxnəzərə gəlir.
Odur ki, tuluğu götürüb içinə bir az su qoyub qayıdır devlərə çatanda tuluqdakı suyu tökməyə başlayır. Devlər gəlirlər ki, bunlara da su versin Haxnəzər cavab verir:
Devlərin əlacı kəsilib gedib özləri üçün su gətirirlər.
İki gündən sora odun gətirmək növbəti Haxnəzərə düşür. Haxnəzər çoxlu kəndir götürüb meşəyə gedir. Görür ki, yeddi-səkkiz zorba ağac kökündən yıxılıb. Kəndirləri gətirib bu ağaclara bağlayıb hamısını birdən sürümək istəyir, nə qədər çəkirsə, yerindən hərəkət etdirə bilməyir. Devlər nə qədər gözləyir Haxnəzər gəlməyir, axırda tez durub onun dalınca meşəyə gedirlər və gəlib görürlər ki, Haxnəzər yeddi-səkkiz köklü ağacı kəndirə bağlayıb çəkir. Bundan soruşurlar:
Cavab verir:
– İki gündənbir gəlib odun aparmaqdansa, altı aylığını birdən aparmaq yaxşıdır, – deyib kəndiri çəkməyə başlayır.
– Sənin odunun bizə lazım deyildir bu saat meşəbəyi gəlib görsə hamınızı tutar, – deyib Haxnəzəri bir təhər razı edib evə aparırlar.
Haxnəzərin bu işlərini gördükdə devlər ondan qorxub onu öldürmək fikrinə düşürlər və öz aralarında danışıb belə qərar qoyurlar ki, axşam Haxnəzər yatanda aparıb başına bir dəyirman daşı salsınlar. Bu sözlərin hamısını Haxnəzər eşidir və gecə yatanda gedib bir kötük tapıb gətirib öz yerində qoyub yorğanı da üstünə çəkib, özü bir tərəfdə gizlənir.
Gecə devlər bir dəyirman daşı tapıb gətirib Haxnəzər güman edib kötüyün üstə salıb qaçırlar.
Devlər gedəndən sora Haxnəzər kötüyü götürüb bir tərəfə tollayıb,
gəlib öz yerində rahat yatır. Sübh olanda divlər gəlirlər ki, Haxnəzərin meyitin aparıb yesinlər. Baxıb görürlər ki, Haxnəzər yenicə oyanmış, paltarını geyinir. Bundan sorurlar:
– Qardaş, gecəni necə yatdın?
Cavab verir:
– Birələr bir dəfə hücum edib məni bir az narahat etdilər.
Bunu eşidən devlər daha da artıq qorxdular və öz aralarında qərar qoydular ki, gecə onun üstünə qaynar su töksünlər. Bu söhbəti genə də Haxnəzər eşidir, gecə yatanda gənə də həmən kötüyü götürüb öz yerinə qoyub yorğanı üstə çəkir və özü də bir tərəfdə gizlənir.
Gecə olanda devlər iki qazan qaynar su götürüb kötüyün üstə töküb qaçırlar.
Devlər gedəndən sora Haxnəzər gəlib kötüyü bir tərəfə tollayıb rahat öz yerində yatır. Sübh olanda devlər gəlirlər ki, görsünlər Haxnəzərin əhvalatı necə olmuş. Gəlib görürlər ki, yuxudan oyanmış paltarını geyir. Bundan sorurlar:
– Gecə əhvalın necə keçdi?
Cavab verir:
– Gecə bərk tərləmişdim.
– Bunu aparıb evinə qoy.
Bu da bunun xurcununu qızıl-gümüş ilə doldurub dalına alır, aparıb evinə qoyub qayıdır. Bundan sora zəhmətsiz yeyib yaşayırlar."
"Biri var idi, biri yox idi. Bir padşah var idi. Bu padşahın bir bağı var idi ki, ruzigarın gözü belə bir bağ görməmişdi. Gül gülü çağırır, içindən göz yaşı kimi çeşmələr axırdı. Bağın içində padşah dünyanın hər tərəfindən cürbəcür ağaclar gətirdib, əkdirmişdi Qərəz, nə deyim, bağda can dərmanı desəydin vardı. Bu bağın şöhrəti bütün ətrafa yayılmışdı. Dünyanın hər tərəfindən dəstə-dəstə adamlar bu bağın tamaşasına gəlirdi.
Bir gün yenə şəhərdən üç nəfər bu bağı görməyə gəlmişdi. Padşahnan bağı gəzdilər, dolandılar. Bağın qapısından eşiyə çıxanda, qonaqlardan biri bir ah çəkib dedi:
– Çox gözəl bağdı, amma heyf ki, Hazarandastan gülüynən Hazarandastan bülbülü bu bağda yoxdu.
İkinci qonaq bir ah çəkib dedi:
– Çox gözəl bağdı, amma heyif ki, Bili-Bilqeyis xanım burda deyil.
– Çox gözəl bağdı, amma heyif ki, Süleymani-ərəbat bu bağın içində deyil.
Qonaqlar getdilər, padşah düşdü fikrə, vəzir diqqətnən baxıb gördü ki, padşah çox fikirdədi, dedi:
Padşah dedi:
– Vəzir, qonaqların sözü məni fikrə saldı. Hər nə təhər olsa, gərək Hazarandastan bülbülü, Hazarandastan gülü, Bili-Bilqeyis xanım, bir də Süleymani-ərəbat bu bağa gətirilə.
Vəzir dedi:
– Padşah sağ olsun, burda nə var ki, səni fikrə salır? Şükür olsun üç oğlun var. Çağır, əmr elə, gedib gətirsinlər. Bəs onlar nə vaxt sənə lazım olacaqlar?
Padşah gördü ki, vəzir doğru deyir. Onun doğrudan da üç oğlu vardı. Əmr elədi çağırdılar. Elə ki, oğlanların üçü də gəldi padşahın bərabərinə, padşah dedi:
Oğlanlar atalarının əlindən öpüb atlarını minib, öpüşüb ayrıldılar. O biri qardaşları getməkdə olsunlar, sizə kimdən deyim, kiçik qardaşdan. Bu kiçik qardaş bir neçə gün yol gedəndən sora gəlib bir şəhərə yetişdi. Bir evin qabağında atdan düşüb gördü ki, bir qoca kişi dayanıb qapıda, dedi:
– Qoca, qəribəm, yol adamıyam, bu gecə məni qonaq saxlarsanmı?
– Niyə saxlamıram, bala?! Qonaq Allah qonağıdı.
Ev yiyəsi qoca, gün keçirmiş, dünyanın isti-soyuğun görüb, acı-şirinin dadmış bir adamdı. Gecə söhbət vaxtı oğlanın Süleymani-ərəbatdan ötrü bura gəldiyini bilib dedi:
– Bala, sən gəl bu sevdadan əl çək! Çox igidlər, çox pəhləvanlar bunun üçün gedib, bir də dala qayıtmayıblar. Hələ sənin dimdiyinin sarısı heç getməyib, ağzından hələ süd qoxusu gəlir.
Oğlan dedi:
– Yox, dədəmə söz vermişəm, gərək eləyəm.
Onda qoca dedi:
– Oğlan, indi ki belə oldu, qoy sənə deyim. O at hər gün bir çeşmə var, gəlib o çeşmədən su içir. Onu ancaq orda tutmaq olar. Ancaq o çeşmənin yanına getmək üçün gərək yeddi dənə odlu dərədən keçəsən. Oğlan hər şeyi ondan öyrənib səhər atı mindi. Yola düşəndə qoca dedi:
– Çeşmənin başında bir ağac var. Çıxıb həmən ağacda gizlənərsən.
Oğlan atı sürdü, az getdi, çox getdi, bir də gördü ki, uzaqdan işıq gəlir. Yaxınlaşdıqca işıq yekəldi, elə oldu ki, elə bil uzaqda məşəl yanır. Bir az da gedəndən sora baxdı ki, qabaqdakı işıq qocanın dediyi odlu dərədi. Dərənin istisi oğlanı təngişdirməyə başladı. Ancaq buna fikir verməyib yoluna davam elədi. Getdi yetişdi odlu dərənin başına. Dərə nə dərə, elə bil ki, Allah cəhənnəmi bura köçürdüb.
Oğlan baxmayıb özün vurdu odun içinə. Dərədən çıxanda göy guruldadı, sümsürük oynadı, bir gurultu qopdu ki, həmli arvad olsa, qorxudan uşaq salardı. Oğlan qocanın dediyinə əməl eləyib, heç bir tərəfə baxmayıb, özünü ikinci dərəyə vurdu. Belə-belə dərələrin yeddisini də keçib çıxdı bir düzəngaha. Bir qədər atı sürəndən sora gəlib bir çəmənzara çatdı. Çəmənin ortasında uca bir ağac var idi. Ağacın altından bir çeşmə çıxıb abi-zəmzəm suyu kimi axırdı. Oğlan baxdı ki, elə qocanın dediyi yerdi ki, var. Atdan düşdü, əyləşib çəmənin başında bir az toqqasının altını bərkidəndən sora, çıxıb ağacda oturub gözləməyə başladı.
Səhərə yaxın bir də gördü ki, budu yer titrədi, göy şaqqıldadı, sümsürük oynadı, təpənin dalından bir dəstə at çıxdı. Atlar üz qoydular çeşməyə tərəf gəlməyə. Oğlan yerin möhkəmlədib kəməndi hazırladı.
Atlar gəlib çeşməyə çatdılar. Oğlan baxdı qabaqdakı ata, gördü doğrudan da at bir atdı ki, Qırat onun yanında bir pula dəyməz. Oğlan kəməndi atdı atın boynuna. At iki əlləri üstündə qalxdı göyə, oğlanı çəkdi, oğlan düz düşdü onun belinə. At bir də qalxdı ki, onu vursun yerə, oğlan dedi:
– Ay at, Süleyman peyğəmbər eşqinə dayan!..
At Süleyman peyğəmbərin adını eşitcək dayandı. Oğlan onu dəhnə çilov vurub başın döndərdi. Daldan nə qədər qışqırtı, bağırtı gəldisə oğlan dönüb baxmadı, birbaşa atı sürdü. Beş günə gəldiyini iki saatda keçib qocanın olduğu şəhərə çatdı. Oradan keçib birbaş yola düzəldi.
Gəldi həmən üç yolun ayrıcına yetişdi. Daşın altına baxıb gördü ki, üzük ordadı. Bildi ki, hələ qardaşları qayıtmayıblar. Odu ki, üz qoydu ortancıl qardaşının getdiyi yola. Günə bir mənzil gəlib çatdı bir şəhərə.
Şəhərin qırağında düşüb atın tükündən bir az çəkdi, cilovun başına dolayıb ötürdü, özü girdi şəhərə, baxdı ki, möhkəm acıb, dedi: gedib bir çörək yeyim. Bu fikirnən gəlib bir aşbaz dükanına girdi. Əyləşib xörək istədi. Aşbaz şəyirdi xörək gətirəndə oğlan gördü ki, öz qardaşıdı, soruşdu:
– Bəs qardaş, bu nə hal?
Qardaşı dedi:
– Qardaş, işim tutmadı, heç bir şey tapa bilmədim. Axırda aşbazxana sahibinə yataq pulu verə bilmədiyimə görə, indi məni burda şəyird işlədir.
Oğlan onun borcunu verib aşbazdan aldı, şəhərdən də ona bir at aldı, sora da lazım olan başqa şeylər alıb şəhərin qırağına gəldilər. Oğlan cibindən Süleyman-ərəbatın tükünü çıxardıb tutuzdurdu. Süleymanərəbat badi-sərsər kimi gəldi. Hər iki qardaş mindi, sürüb birbaş çatdılar üç yolun ayrıcına. Daşın altına baxıb gördülər ki, üzük hələ də ordadı. Kiçik qardaş ortancıla dedi:
– Qardaş, sən qal burda, mən gedim böyük qardaşımızın dalıncan.
Ortancıl qardaş orda qaldı, bizim bu kiçik yola düzəldi. Az getdi, çox getdi, gəlib bir şəhərə çatdı. Baxdı ki, böyük bir qəsr var. Bu qəsrin balaxanasında bir qız oturub, bir qız oturub ki, gözəlliyi göylərdən bac istəyir. Amma qəsrin qabağında bir dəstə fəhlə palçıq ayaqlayır.
Oğlan yanaşdı fəhlələrə ki, soruşsun görsün bu balaxanadakı qız kimdi. Bir də nə gördü?! Böyük qardaşı fəhlə paltarında qıçlarını da çirməyib burda palçıq ayaqlayır. Bunu görəndə oğlanın az qaldı ki, ruhu bədənindən uçsun, dedi:
– Qardaş, bu nə haldı?
Qardaşı dedi:
– Qardaş, bu qızı ki, görürsən, bu Bili-Bilqeyis xanımdı. Hazarandastan gülü ilə Hazarandastan bülbülü də ondadı. Bu palçıq ayaqlayanlar da ki, hərəsi bir padşahın oğludu. Gəliblər ki, onu alsınlar. O da hər gələnnən güləşib yıxıb, hər yıxılana da beləcə ömrünün axırınacan burda palçıq ayaqlatdırır.
Oğlan dedi:
– Qorxma qardaş, bu saat onun saçlarını əlimə dolaram.
Başını yuxarıya qaldırıb dedi:
– Qız, düş aşağı!
Qız dedi:
– Nə istəyirsən?
Oğlan dedi:
– Sənnən güləşmək istəyirəm.
Qız gülüb dedi:
– Bir baxginən bu palçıq ayaqlayan adamlara. Bunlar hərəsi bir pəhləvandı. İndi burda palçıq ayaqlayırlar. Mənim sənə yazığım gəlir.
Sən yaxşı bir oğlansan, özünü bədbəxt eləmə, çıx get!
Oğlan dedi:
– Uzun danışmağın yeri yoxdu. Bunları da görürəm, səni də, düş gəl yerə!
Qız dedi:
– Get oğlan, sənin ağzından hələ süd qoxusu gəlir. Anan yazıqdı, sənin hələ bələnməli vaxtındı, get, özünü bədnam eləmə!
Oğlan dedi:
– Sənin cənginə indiyə kimi görünür ki, pəhləvan düşməyib, indi məndən gözün qorxduğuna görə, aşağı düşə bilmirsən.
Qız hirsləndi:
– Oğlan, mən sənə qıymırdım, sənə yazığım gəlirdi. İndi ki, sən belə danışdın, çox yaxşı güləşək. Ancaq bir şərtnən. Sən məni yıxa bilsən, ixtiyar sənindi, nə istəyirsən elə, mən səni yıxdım başını kəsəcəyəm.
Oğlan dedi:
– Mən razıyam, şərtin gözüm üstə.
Meydan sulandı, süpürüldü, küştü başlandı. Üç gün, üç gecə güləşdilər. Oğlan axırda canın dişinə yığıb bir tilişdirmə vurub qızın arxasın qoydu yerə.
Qız dedi:
– İxtiyar sənindi, öldürə bilərsən.
Oğlan əlini onun dalına vurdu. Qız oğlan palçıq ayaqlayanların hamısını azad elədi. Hazarandastan gülünü, Hazarandastan bülbülünü, Bili-Bilqeyis xanımı, bir də ki, qardaşını götürüb yola düşdü. Günə bir mənzil gəlib çatdılar üç yolun ayrıcına, gördülər ortancıl qardaş orda bunların yolunu gözləyir. Çadırlar quruldu, qazanlar asıldı, yedilər, içdilər, hərə öz çadırına yatmağa getdi. Gecə nə ortancıl qardaşın, nə də böyük qardaşın gözünə yuxu getmədi. Onlar bilmirdilər ki, atalarının yanına nə üznən çıxacaqlar. Gecənin bir vaxtı böyük qardaş durub getdi ortancıl qardaşın yanına. Bir az götür-qoy eləyəndən sora bu qərara gəldilər ki, qardaşlarının əl-ayağını bağlayıb salsınlar quyuya.
Onun gətirdiyi bütün bu şeyləri aparıb öz adlarından versinlər padşaha. Oğlan şirin yuxuda yatmışdı. Deyərlər ki, səhərin yuxusu ölümdən betərdi. Qardaşlar onun əl-ayağını kəndirnən bərk sarıyıb gətirib Yusif kimi bir quyuya saldılar. Səhər tezdən bütün qəflə-qatırı yükləyib hazırladılar. Bili-Bilqeyis xanım soruşdu:
– Bəs oğlan hanı?
Qardaşlar dedilər ki, o gecəynən atalarına muştuluq aparıb.
Hər şeyi hazırladılar, amma nə qədər elədilərsə Süleymani-ərəbat onlara baş vermədi ki, vermədi. Axırda gördülər ki, tuta bilməyəcəklər, onu çar-naçar buraxıb atların içindən bir yaxşı at seçdilər. Süleymani-ərəbatsız yola düşdülər. Gəlib yetişdilər atalarının hüzuruna.
Ataları şeyləri görüb çox sevindi. Kiçik oğlunu soruşdu, dedilər:
– O heç bir şey gətirə bilməmişdi, ona görə də üzüqara olduğundan sənin yanına gələ bilmədi.
Əlqərəz, padşahı aldatdılar. O da bunların dediklərinə inandı. BiliBilqeyis xanım üçün məxsusi bir otaq ayırdılar, yaşamağa başladılar.
Onlar öz yaşamaqlarında olsunlar, sənə kimdən xəbər verim, kiçik oğlandan.
Bir vaxt səhərin yeli onun burnuna dəyəndə, ayılıb gördü ki, bir quyunun içindədi. Qardaşlarının xəyanətini başa düşdü, dedi:
– Hey gidi dünya, mən onlara nə elədim, onlar mənə nə elədilər...
Ancaq gecdi. Əlləşdi ki, birtəhər quyudan çıxsın, ancaq quyu çox dərindi, heç bir dənə də ayaq yerisi yoxdu. Odu ki, çıxa bilmədi.
Yadınızdadırmı Süleymani-ərəbat onlara baş verməyib burda qalmışdı, öz sahibini axtarırdı. Qoxuluya-qoxuluya gəlib quyunun başına çatdı. Gördü ki, oğlan quyudadı. Gedib yaxındakı ağaclardan bir az meyvədən-zaddan ağzına yığıb gətirib quyuya saldı. At həmişə belə eləyirdi, gecələr də quyunun başında yatırdı.
Bir gün bir karvan gəlib burda düşdü. Baxdılar ki, quyunun başında yaxşı bir at var. İstədilər onu tutsunlar. Nə qədər elədilərsə, at baş verməyib elə quyunun ətrafında dolanırdı. Axırda dedilər ki, qoy görək bu quyuda nə sirr var ki, bu at burdan o yana getmir. Quyuya səslədilər.
Oğlan ordan səs verdi. Qərəz, oğlanı quyudan çıxartdılar, əhval-pürsanlıq elədilər, o da açıb bütün başına gələnləri danışdı, sora onlara razılıq eləyib Süleymani-ərəbatın üstünə süvar oldu, üz qoydu öz şəhərlərinə.
Gəlib şəhərin qırağında atdan düşdü, tükündən bir az çəkib cibinə qoydu, cilovun boynuna dolayıb, ötürdü. Gedib bir aşbaza şəyird oldu.
Bu burada işləməyində olsun. Bir gün padşah adam göndərdi BiliBilqeyis xanıma ki, hazırlaşsın, onu alır böyük oğluna. Bili-Bilqeyis xanım padşahla heç görüşməmişdi. Hazarandastan bülbülüynən gülü də vermirdi. Çəkilib öz otağında qara geyinib yasa batmışdı. Padşahın sifarişinə cavab göndərdi ki, mənim nişanlım hələ gəlməyib, kim məni almaq istəyirsə, gərək məni yıxa, sora ala.
Padşah oğluna əmr elədi ki, onu yıxsın. Oğlan onun gücünü bilirdi, bilirdi ki, onu yıxmaq bunun xörəyi deyil. Odu ki, özünü vurdu naxoşluğa. Oğlanın bu naxoşluğu çox uzun çəkdi. Padşah vəzirdən soruşdu:
– Vəzir, bu məsələdən ağlın nə kəsir?
Vəzir dedi:
– Şah sağ olsun, sənin oğlun məhəbbətin gücündən naxoşlayıb, toy olmayınca o sağalmayacaq.
Padşah əmr elədi, toy tədarükü başlandı. Bili-Bilqeyis xanım gördü ki, işi zorla başladılar, öz ürəyində dedi:
– Yaxşı, mən də özüm bilərəm nə edərəm.
Bəli, toy quruldu, carçılar car çəkdi, qonaqlar çağırıldı, gəldi toyun axırıncı günü ki, gəlin gedəcəkdi, atlılar atlandı, at çapmağa başladılar.
Padşah da öz əyan-əşrəfiynən oturub tamaşa eləyirdi. Bili-Bilqeyis xanım pəncərədən baxırdı.
Aşbaz bizim oğlanı dükanda qoyub at çapmağa getmişdi. Elə ki, o getdi, oğlan durdu ayağa, atın tükünü çıxardıb tutuzdurdu. At hazır oldu, ayaq rikabə, diz qabırğaya, yatdı atın boynuna, badi-sərsər kimi özünü vurdu çapışanların arasına. Padşah bir də gördü ki, budu bir oğlan gəlir, bir at minib, bir at minib ki, daha nə deyim. At yernən, göynən əlləşir. Oğlan bir o yana çapdı, bir bu yana çapdı, bir məhmizdə bütün çapışanları keçdi... Üçüncü dəfədə padşahın böyük oğlunun boynunu vurdu, qaçdı.
Padşah nərə çəkdi ki:
– Amandı, tutun, kim tutsa varımın yarısını ona verəcəyəm.
– Süleyman eşqinə, at, məni götür!
Elə söz ağzından qurtarmamışdı ki, at iki əlləri üstündə qalxdı göyə, ucadan bir kişnədi, elə götürüldü ki, elə bil ox yayından çıxıb, bir göz qırpımında gözdən itdi. Toy yasa döndü. Hər şey qara boyandı. Bütün şəhər qırx gün əza saxladı. Amma Bili-Bilqeyis oğlanı tanımışdı.
İndi daha lap arxayınlaşmışdı ki, oğlan sağdı, özü də burdadı. Bu işdən düz bir il keçdi. Elə həmişə aşbaz heyfsilənib deyərdi:
– Köpəkoğlu ölmüş hardansa gəlib toyu yas elədi. Amma oğlan da əntiqə oğlandı ha... Adamın heç dilindən gəlmir ki, ona qarğış eləsin.
Oğlan da həmişə cavabında deyərdi:
– Vay köpəkoğlu, amma heyif ki, mən getməmişdim görəm.
Atalar yaxşı deyiblər ki, “ölən elə ölən yerdə qalar”. Odu ki, indi də bir neçə vaxt qara-mara bağlayandan sora böyük oğlan yavaş-yavaş yaddan çıxdı.
Padşah Bili-Bilqeyis xanıma sifariş göndərdi ki, əl-ayağını sazlasın, onun kəbinini kəsdirib ortancıl oğluna.
Bəli, yenə tədarük görüldü, qazanlar asıldı, düyülər salındı suya.
Bəli, at çapılan gün yenə oğlan, əvvəl dediyimiz kimi, aşbaz gedəndən sora dükanı bağlayıb şəhərin qırağına çıxdı, atın tükün tutuzdurdu.
At hazır oldu, qıçın aşırdı atın belinə, özünü vurdu çapanların içinə. Camahat hən-hün eləyib onu tutunca, o, ortancıl oğlanın da boynunu vurub, atı sürdü düz padşahın qabağına. Atdan düşüb dayandı şahın bərabərində. Padşah gördü öz oğludu. Qolun onun boynuna salıb dedi:
– Oğul, bu nə işdi gördün?
Oğlan dedi:
– Ata, yoldaşına xəyanət eləyənin cəzası belə olmadı, əgərçi o qardaş da olsa.
Padşah təəccübündən dedi:
– Necə? Bu nə sözdü?
Oğlan bütün əhvalatı bizim bildiyimiz kimi, danışdı. Hamı onu haqlı gördü. Yas təzədən toya döndü. Qırx gün, qırx gecə toy eləyib, Bili-Bilqeyis xanımı kiçik oğlana aldılar. Bağın düz ortasında bir qəsr tikdirib onları ora köçürdülər. Hazarandastan gülü bir tərəfdə, Hazarandastan bülbülü bir tərəfdə, Süleymani-ərəbat bir tərəfdə, Bili-Bilqeyis xanımnan oğlan da onların arasında... Bəh-bəh, keçmə bu bağın ləzzətindən.
Onlar yedilər, içdilər, yerə keçdilər. Siz də yeyin, için, mətləbinizə yetişin! Göydən üç alma düşdü, biri mənim, biri nağıl deyənin, biri də özümün, siz sağ, mən də salamat."
"Günlərin bir günündə el dağdan arana köçürdü. Bir keçi, bir dana, bir qoyunun bundan xəbəri yox idi. Özlərini xəlvət bir yerə verib otlayırdılar.
Heyvanlar bir vaxt başlarını qaldırıb gördülər ki, lələ köçüb, yurdu qalıb; bir-birinin üzünə baxdılar. Dana ağlayıb dedi:
– Keçi qardaş, qurd gəlib bizi yeyəcək. Tez bir çarə elə.
Keçi dedi:
– Gedək bir daxma tapıb içində yaşayaq.
Hər üçü buna razı oldu.
Çox gəzdilər, az gəzdilər, dana bir ayı dərisi, keçi bir qurd dərisi, qoyun da bir tülkü dərisi tapıb büründü.
Bir xeyli gəzəndən sonra daxma tapdılar.
Sevinə-sevinə içəri girib gördülər: bir ayı, bir qurd, bir də bir tülkü oturub söhbət eləyir:
Ayı sevinib dedi:
– Tülkü baba, qalx bir odun gətir.
Tülkü gedib odun gətirdi. Ayı odunu döşünə basıb dedi:
– Dınqır sazım, dınqır sazım, bir dana yemişəm, biri də bacadan düşdü.
Qurd odunu ayıdan alıb dedi:
– Dınqır sazım, dınqır sazım, bir keçi yemişəm, biri də öz ayağı ilə gəldi.
Sonra odunu tülkü aldı:
– Dınqır sazım, dınqır sazım, bir qoyun yemişəm, birini də yeyəcəyəm.
Bu sözü eşidən keçi qoyuna dedi:
– Qalx, mənə bir odun gətir.
Qoyun keçiyə bir odun verdi. Keçi odunu döşünə basıb böyürdü:
– Dınqır sazım, dınqır sazım, bir qurd yemişəm, dərisini bürünmüşəm, birini də yeyəcəyəm.
Odunu danaya verdi. Dana bir şıllaq atıb dilə gəldi:
Dana da odunu qoyuna verdi, qoyun söylədi:
– Dınqır sazım, dınqır sazım, bir tülkü yemişəm, dərisini bürünmüşəm, birini də yeyəcəyəm.
Tülkü bu sözü eşidən kimi götürüldü. Onun dalınca qurd daban aldı, ayı da onlara baxıb qaçdı. Keçi yoldaşlarına dedi:
– Bu kələklə ölümdən qurtardıq. Gəlin qaçıb bir yana gedək. Onlar yolda fikirləşəcək, geri qayıdıb bizi yeyəcəklər.
Keçinin fikrini bəyənib yola düşdülər. Bir az getdilər. Qabaqlarına bir qaya çıxdı. Dırmaşıb qayanın başına çıxdılar, orada uzandılar.
Ayı, qurd və tülkü də bir xeyli qaçdılar. Sonra bir ağacın dibində durdular, Qurd dedi:
– Ədə, qoyun, keçi, dana bizi yeyə bilməz. Onlar bizi aldatdılar.
Qayıdın gedək, onları yeyək.
Qayıdıb daxmaya gəldilər, gördülər ki, lələ köçüb, yurdu qalıb.
Onların izi ilə gedib qayaya çatdılar. Gördülər ki, keçi, dana, qoyun qayanın başındadı. Ayı gözlərini aşağıdan yuxarı bərəldəndə, dana bərk qorxdu, ayağı sürüşüb tappıltı ilə qayadan yerə düşdü. Dananı görən keçi, səsi gəldikcə bağırdı:
– Dana qardaş, sən ayını bərk tut, qaçmasın, biz də qurdla tülkünü tutaq.
Tülkü keçinin bu sözlərini eşidən kimi qaçdı, onun dalınca qurd, qurdun da dalınca ayı götürüldü.
Keçi, dana, qoyun o ki, var güldülər, sonra hər üçü bir-birinə qoşulub arana gəldilər."
"Biri var idi, biri yox idi, bir Hacı var idi. Bir günləri Hacı arvadına dedi:
Arvad razı oldu. Bunlar hazırlaşıb getməkdə olsun, sizə kimnən xəbər verim, Hacının qızlarınnan. Hacının üç qızı var idi. Bu qızlar eşitdilər ki, ataları Kərbəlaya gedir, o saat böyük qız bir yemiş, ortancıl qız bir heyva, kiçik qız da bir alma atalarına göndərdilər ki, ata, bunlar yetişib, saralıb çürüyəndə bil ki, biz ərə getdik.
Hacı qızları ilə öpüşüb, görüşüb yola düşdü. Bir gün Hacının böyük qızı güllü bağçada gəzirdi. Padşahın oğlu bunu gördü, bir könüldən min könülə buna bənd oldu, götürüb qıza bir alma atdı. Qız almanı alıb öpdü, gözünün üstünə qoydu. Padşahın oğlu adam göndərib bu qızı aldı, toy eləyib, gətirdi evinə.
Aradan bir müddət keçmişdi, padşahın oğlu Hacının bağçasının yanından keçib ova gedirdi, bir də gördü ki, həmin bağçada bir qız gəzir ki, qabaq aldığı qız heç bunun əlinə su tökməyə də yaramaz. Bunu görən kimi, oğlanın az qaldı ağlı başından çıxa. Padşah oğlu bu qıza da bir alma atdı, bu qız da almanı öpüb gözünün üstünə qoydu, padşahın oğlu qayıtdı evinə, adam göndərib, bu qızı da aldı, toy eləyib apardı evinə.
Eşit Hacıdan. Hacı gördü ki, yemiş də, heyva da çürüdü. Arvadına dedi:
– Ay arvad, qızlar ərə gedib.
Oğlan ayılıb arvadlarına dedi:
– Əgər bacınızı mənə aldınız, aldınız, almadınız ikinizi də öldürtdürəcəyəm.
Qızlar qaldı məəttəl. Nə elədilər, olmadı. Axırda qızlar durub bacılarının yanına gəldilər. Bacılarına dedilər:
– Ay bacı, padşahın oğlu bizə deyir ya bacınızı mənə alın, ya da ki, sizi öldürtdürəcəm.
Qız bir qədər fikir eləyib dedi:
Bunlar bu xəbəri padşahın oğluna yetirdilər. Oğlan razı oldu. O saat vəziri çağırtdırıb, halvadan bir hamam tikdirməyi ona əmr elədi.
Vəzir “baş üstə” deyib çıxdı. O saat usta gətirib hamam tikdirmək binasını qoydu.
Hacının qızının bir qoca lələsi vardı. Bir gün hacının qızı lələsinə dedi:
Qoca getdi, padşahın oğlunu görüb qayıtdı bazara, padşahın oğlunun paltarı kimi bir dəst paltar və bir at aldı. Qız paltar gələn kimi durub, paltarı geyindi, atı minib, bir baş hamamı tikən ustaların yanına gəldi. Ustalar da gördü ki, padşahın oğlu gəlir. Qız gələn kimi:
– Ay ustalar, Allah xeyir versin, əliniz, qolunuz ağrımasın, – deyib, çıxardıb bunlara xələt verib, üstəlik dedi:
– Usta, yaxşı hamamdı, ancaq burdan bir gizli yol qoy.
Usta dedi:
– Baş üstə!
Qız atı minib genə qayıtdı özlərinə.
Müxtəsər, hamam tikilib qurtardı. Oğlan adam göndərdi ki, hamam hazırdı, toyu başlayıram. Qız da razı oldu. Bəli, toy başlandı. Qırx gün, qırx gecə toy oldu. Qızı gəlin apardılar, gəlin hamamına göndərdilər.
Qız hamama girən kimi barmağından üzüyü çıxardıb bağladı bir ipə, bir ucun da bağladı göydəki dirəyə, saldı suya. Özü də həmin qoydurduğu gizli yolla qaçıb getdi. Üzük batırdı suya, qalxırdı, hamamdan səs çıxırdı. Oğlan da elə bilirdi ki, qız hamamdadı, hələ qurtarmayıb.
Oğlan bir xeyli gözlədi, gördü qız gəlmir, içəri girdi ki, görüm bu niyə qurtarıb gəlmir. Girib gördü nə, qız nə gəzir burda, bu səs də bir üzüyün səsidi, suya batıb çıxır.
Padşah oğlu qəzəbnak oldu. Yağı kimi gəldi arvadlarının üstünə, dedi:
– Bu saat bacınızı mənə aldınız, aldınız, almadınız, ikinizi də dar ağacına çəkdirəcəm.
Arvadlar bir-birinə qoşulub gəldilər bacılarının yanına dedilər:
– Ay bacı, bu nə işdi bizim başımıza açmısan? Padşahın oğlu bizə deyir: ya bacınızı mənə alın, ya da ki, sizi asdıracam. Gəl bu daşı ətəyindən tök. Padşahın oğlundan artığına getməyəcəksən ki? Həm bizi ölümdən qurtar, həm də özün sərfinaz ol.
Qız dedi:
– Ay bacı, sizin xatirinizə gedərəm, ancaq bir iş var, gərək padşah oğlu qızıldan bir bağça saldıra ki, heç bir padşahda o bağçadan olmaya.
Özü də meyvələri qızıldan olmalıdır ki, mən gəlin gedən gecəsi o bağçada gəzəm.
Bu sözü qızlar eşidən kimi, padşahın oğluna xəbərə getdilər, Oğlana məsələni açıb dedilər ki, hal-qəzyə belə.
Oğlan razı olub dedi:
– Bağçanı da saldıraram.
Başladı usta gətirdib bağçanın binasın qoydurdu. Bağça salınmaqda olsun, sizə Hacının qızından xəbər verim. Hacının qızı lələsin çağırtdırıb dedi:
– Ay lələ, get gör, padşahın oğlu nə cür paltar geyib, o cür də mənə bir dəst paltar al, gətir.
Qızın lələsi getdi, oğlanın paltarına baxıb, o rəngdə paltardan bir dəst aldı, gətirdi. Paltarı gətirən kimi, qız altdan geyinib, üstdən qıfıllandı.
– Ay usta, yaxşıdı, ancaq burdan barı çəkən vaxtı bir gizli yol qoyun.
Sözün qurtarıb getdi. Müxtəsər, o zaman aynan-ilnən, indi şirin dilnən, bağça hazır oldu. Poladdan darvaza asıldı. Padşahın oğlu adam göndərdi:
– Bağça hazırdı, toyu başlayımmı?
Qız dedi:
– Başlasın.
Yenə də qırx gün, qırx gecə toy elədi, qırx gün tamam olan günü gəlib, gəlini təzə salınmış bağçaya apardılar. Qız gördü ki, doğrudan da özü dediyinnən yaxşı bağçadı, beş ağacın ortasından bir bulaq axır, dörd bir tərəfi güllükdür. Bunun yanında bir böyük stol qoyulub. Nə qədər meyvəcat varsa, hamısından bu stolun üstə var. Amma burda bir çarmıx var, qırx kom da çubuq. Qızı gətirib bura qoydular, qayıtdılar.
Bir azdan sonra oğlan gəldi, dedi:
– Hacının qızı, xoş gəlmisən!
Qız dedi:
– Sağ ol! Padşah oğlu, bəs bu çarmıx nədi, bu çubuq nədi? Sənin nəyinə lazımdı bunlar?
Oğlan baxıb dedi:
– Bunların hamısı sənin canından ötəridi.
Qız dedi:
– Necə yanı, sənin canından ötəri?
Oğlan dedi:
– Bu çarmıxa səni çəkəcəm, bu çubuqla da döyəcəm. Yorulanda da bu meyvələrdən yeyəcəm. Heylə-heylə bu qırx çubuq sınınca səni döyəcəm.
Qız ürəyində dedi:
– Yaxşı, gör mən sənin başına nə iş açaram.
Sonra oğlana dedi:
– Axı, mən çarmıxa uzanmağın qaydasını bilmirəm. Sən uzan, səni çəkək çarmıxa, mən baxıb öyrənim, sonra da sən dur, mən uzanım. Oğlan razı oldu. Oğlan uzanan kimi, qız oğlanı çəkdi çarmıxa.
Oğlan nə qədər çığırdı, yalvardı, qız dedi:
– Olmaz, gərək öyrənim.
Qız oğlanı qırx kom çubuq sınınca vurdu. Oğlan dildən kəsildi. Qız meyvələrdən də yedi, çıxıb həmin gizli yolla getdi. Gedən kimi lələsinə bir dəst həkim paltarı aldırdı.
Sizə kimdən deyim, padşahdan. Üç gün gözlədi, gördü oğlu gəlmədi, dörd gün gözlədi, gördü gəlmədi, adam göndərdi ki, get gör nə oldular, niyə gəlmirlər. Fərraş gəldi, gördü darvaza qıfıllıdı. Nə qədər elədisə, aça bilmədi. Barıdan aşdı. Getdi, gördü nə? Padşahın oğlu çarmıxda ölüb. Qız-zad da yoxdu. Tez gəlib padşaha xəbər verdi. Bunlar ağlaşa-ağlaşa gəldilər gördülər ki, oğlan ölüb, ağlaşma, qiyamət, oğlanı apardılar evinə. Ağzına güzgü tutmuşdular, gördülər ki, nəfəsi var.
– Ay həkim, adam yaxşı eləyə bilirsənmi?
– Ax, necə!.. Elə yaxşı eləyirəm ki, sizin kefiniz istəyən kimi.
Dedilər:
– Onda qayıt, padşahın oğlu bərk xəstədi, onu yaxşı elə.
Həkim dedi:
– Yaxşı!
Getdilər. Qapıdan içəri girən kimi oğlan qızı tanıdı. Dili yox idi ki, deyə məni bu öldürəcək. Həkim gəldi, baxdı dedi:
– Gərək bir xəlvət otaq ola ki, bunu orda müalicə edəm.
Müxtəsər, otağı xəlvət elədilər. Hamı çəkildi getdi.
Qız durub oğlanı göydən asdı, başladı bunu ülgüc ilə doğrayıb yerinə duz basıb, iynə ilə tikməyə. Belə-belə bunda bir sağ yer qoymadı.
Hamısın kəsdi, yerinə duz basdı, iynə ilə tikdi. Qız bir yandan qaçıb getdi. Aradan bir neçə saat keçdi. Getdilər görsünlər ki, oğlan necədi.
Gördülər ki, oğlan tamam qanın içindədi, həkim-zad da yoxdu.
Təzədən getdilər həkim gətirdilər. Həkim buna üç ay dava-dərman eləyib axırda yaxşı elədi. Oğlan yaxşı olan kimi arvadlarına dedi ki:
“bacınızı mənə aldınız, aldınız, almadınız, ikinizi də öldürəcəm”.
Arvadlar durub, kor-peşman bacılarının yanına getdilər, dedilər:
– Ay bacı, səni salamat olma! Bacı, bizim təqsirimiz nədi ki, bizi öldürtdürürsən? Bu nə kələkdi ki, bizim başımıza gətirirsən? Padşahın oğlu bizi öldürür, bizim qanımıza bais olma, gəl sən də get padşahın oğluna.
Qız bacılarına söz verib dedi:
– Gedərəm, gedin deyin, toyun eləsin!
Arvadlar gedib padşah oğluna xəbər apardılar. Padşahın oğlu üçüncü toyu başladı, yenə qırx gün, qırx gecə toy elədi. Gəlin aparmaq məqamı olanda Hacının qızı lələsinə bir balqabaq aldırıb, için təmizləyib doşabla doldurdu, özünə gələn paltarın da bir dəstini ona tikib geyindirdi. Gəlin gedəndə balqabağı gəlin yerinə mindirdi. Özü də yengə yerinə minib kəcavəyə getdi. Gəlini apardılar gərdəyin dalına, yengə də onunla getdi... Gecə oldu. Oğlanı gəlin otağına gətirdilər.
Bunu görüb Hacının qızı balabağın boğazına bir ip bağlayıb, ucun aldı əlinə, özü də qaçdı gizləndi. Padşahın oğlu qılıncı siyirib, girdi gərdəyin dalına. Dedi:
– Hacının qızı!
Oğlan dedi:
– Hacının qızı, almanı əzib-əzib üstümə atan sən idin?
Hacının qızı ipi çəkdi, balqabağın başı tərpəndi. Oğlan elə bildi ki, deyir hə...
Oğlan dedi:
Qız ipi çəkdi, balqabağın başı tərpəndi.
Oğlan dedi:
– Hacının qızı, nə zəhmətnən mənə bağça saldırıb, axırda da özümü çarmıxa çəkib, qırx kom çubuqla məni döyən sən idin?
Hacının qızı yenə ipi çəkdi, balqabağın başı tərpəndi.
Oğlan dedi:
– Hacının qızı, bu işlərin hamısından ürəyi soyumayıb, həkim paltarı geyib, gəlib məni doğrayan sən idin?
Qız yenə ipi çəkdi, balqabağın başı tərpəndi. Oğlan əlindəki qılıncla balqabağın boynunu vurdu, ovucun tutdu bunun axan qanının altına, ovucu doldu qanla. Oğlan çəkdi başına, qan əvəzində doşabı içdi. Qurtarandan sonra oğlan dedi:
– Bunun qanı belə şirin olanda, gör özü necə şirin imiş!
Oğlan sözünü qurtarıb özündən getdi. O saat qız gizləndiyi yerdən çıxıb, qılıncı aldı, oğlanın başını kəsdi. Oğlanın paltarını soyundurub özü geydi. Gəldi bacılarının yanına ki, durun gedək, sizi xilas etmişəm.
Qızları da götürüb gəldi öz evlərinə.
Atası da gəldi gördü ki, qızların üçü də evdədi."
"Biri var idi, biri yox idi, bir qarı var idi. Bu qarının gözünün ağıqarası bir keçəl oğlu var idi. Qarının keçəl oğlu camaatın buzovunu otarardı.
Bir gün Keçəl buzovları yığıb otarmağa aparmışdı. Buzovları bir göy çəmənlikdə otarırdı. Bir də gördü ki, göyün üzünü bulud aldı, yağış yağmağa başladı. Keçəl o saat paltarını soyunub bir daşın altında gizlətdi. Bərk yağış yağdı. Yağış kəsəndən sonra Keçəl paltarını daşın altından çıxardıb geydi.
Eşit şeytandan. Şeytan adam paltarında gəzirdi. Onun güzarı keçəlin yanına düşdü. Gördü keçəlin paltarı qupqurudu, heç islanmayıbdı.
Şeytan təəccüb eləyib Keçəldən soruşdu:
Ay, Keçəl, bu yağışda sənin paltarın niyə islanmayıb?
Keçəl cavab verdi:
– Bunun əməli var, eləyirəm, paltarım islanmır.
Şeytan dedi:
– Keçəl, gəl onu mənə öyrət.
Keçəl dedi:
– Sən mənə bir yaxşı əməl öyrət, mən də onu sənə öyrədim, əvəzəvəzi olsun. Şeytan dedi:
– Ay Keçəl, mən sənə nə əməl öyrədim?
Keçəl dedi:
– Sən mənə elə əməl öyrət ki, oxuyub hər kəsə üfürsəm, yerə, divara yapışsın.
Şeytan istədi onu aldatsın, dedi:
– Əvvəlcə sən fənd-felini öyrət, sonra da mən öyrədim.
Keçəl dedi:
– Aldada bilməzsən. Əvvəl sən öyrədəcəksən, sonra da mən.
Bir az cəhl çəkəndən sonra, şeytan razı oldu, yapışdırmaq əməlini ona öyrətdi, dedi:
– Di, sən öyrət!
Keçəl dedi:
– İndi bu saat öyrədim. Qardaş, gördün ki, göyə bulud gəldi, yağış havası var, o saat paltarını soyun, bir daşın altında, ya kahada gizlə, yağış kəsəndən sonra genə əyninə gey.
Şeytan dedi:
– Sənin əməlin elə bu idi?
Keçəl dedi:
– Bəli, bundan yaxşı əməl olmaz.
Şeytanla Keçəl başladılar dava eləməyə. Bayaq əldən Keçəl çomağı çəkib şeytanın üstünə cumdu. Şeytan işi fırıq görüb qaibə çəkildi.
Keçəl çox peşman olub, öz-özünə dedi ki, ay dadi-bidad, mən nahaq yerə ondan çox əməllər öyrənmədim.
Bəli, peşmançılıq fayda verməz.
Axşam oldu. Keçəl buzovu yığıb oynaya-oynaya evlərinə gəldi. O saat qarı nənəsinin üzünə dirənib dedi:
– Gedib xanın qızını mənə alarsan.
Nənəsi dedi:
– Ay oğul, xan qızını sənə verməz. Bu sövdadan əl çək.
Keçəl çomağı çəkib dedi:
– Deyəsən mənimlə örkən üstündə darı sərirsən. Sənə deyirəm, get, get!
Qarı çar-naçar gedib, xanın elçi daşının üstündə oturdu. Xan bir adam göndərib dedi:
– Get, gör, qarı yəqin pay istəyir, ver getsin.
Qarının yanına gedib, ona pay vermək istədilər.
Qarı dedi:
– Bəs Keçəl sənin qızını istəyir. Nənəsi elçiliyə gəlibdi.
Xan onu rədd eləmək üçün dedi:
– Keçəl gedib dağlardan mənə göy muncuq tapıb gətirsin, qızımı ona verim.
Qarı qayıdıb oğluna dedi:
– Ay Keçəl, səni görüm yerə girəsən. Buzovu buraxdın, xanın qızını istədin. Xan səni gedər-gəlməz yola göndərir.
Keçəl dedi:
– Ay nənə, de görüm, məni hara göndərir?
Qarı dedi:
– Belə tilsimli dağlara, göy muncuğa... qandın?
Keçəl dedi:
– Nənə, mən göy muncuğa gedəcəyəm. Mən gəlincə kəndin buzovunu sən otararsan.
Nənəsi qorxusundan razı oldu. Keçəl çomağını da götürüb fışdırıq çala-çala üz qoydu dağlara tərəf getməyə. Keçəl çox gəzdi, dolandı, axırda göy muncuğu tapıb evlərinə gətirdi, dedi:
– Nənə, göy muncuğu apar, xana ver, qızını mənə al.
Nənəsi göy muncuğu götürüb genə gəldi, elçi daşının üstündə oturdu.
Xan adam göndərdi ki, gedin, görün qarı indi nə deyir. Gəlib gördülər ki, qarı göy muncuğu gətirib. Xana xəbər apardılar:
– Bəs nə durmusan? Keçəl göy muncuğu gətirib.
Xan başın tutub dedi:
– Vəzir, bir tədbir, qız əldən getdi.
Vəzir dedi:
– Nə tədbir, onu elə yerə göndər ki, gedib geri qayıtmasın.
Bəli, Keçəli xanın hüzuruna gətirdilər. Keçəl xidmət məqamında dayanıb dedi:
– Xan, mənim üçün qulluq.
Xan dedi:
– Keçəl, bir söz demirəm, qızı sənə verirəm. Ancaq bu şərtlə ki, dünyada mənim qızıma layiq bir şey var, gərək onu gətirəsən.
Keçəl dedi:
– O nədir?
Xan dedi:
– Uzaq cəzirədə bir bulaq var. Bu bulağın başında bir əjdaha var.
O əjdahanın ağzında bir ləl var. Gərək gedib o ləli qızıma gətirəsən.
Keçəl əlini gözünün üstünə qoyub qapıdan çıxdı. Bərkitdi çarıqların dabanın, qırdı yerin damarın, günə bir mənzil gedib bir şəhərə çıxdı. Keçəl bu şəhərdən bir put qır, bir put da köhnə çaxır aldı. Bunları götürüb, uzun mənzil kəsəndən sonra gedib əjdaha olan yerə çatdı.
Əjdahanın adəti idi, hər günorta çıxıb səyahətə gedərdi. Əjdaha yox idi. Keçəl o saat bulağın gözünü qır ilə möhkəm sıvadı, hovuzunu da boşaldıb içinə çaxır tökdü. Sonra da özü qaçıb kənarda gizləndi. Əjdaha çox susamışdı. Yetirib çaxırdan doyunca içdi. O saat məst olub yerə yıxıldı. Keçəl qılıncını sivirib əjdahanı öldürdü, ləli onun ağzından çıxartdı. Sonra əjdahanın başını kəsib götürdü, daban aldı bir baş xanın yanına. Xan genə vəzir, vəkili yığıb dedi:
– Eviniz yıxılsın, Keçəl bu ölümdən də qurtardı. İndi tədbir tökün, onu elə yerə göndərək ki, getsin, tay gəlməsin.
Vəzir dedi:
– Keçəli göndərin qırx dev tilsiminə. O qırx devin əlində elə bir nar var ki, hər kəs bir dənəsini yesə, on beş yaşında gözəl oğlan olar.
Deyərsən get o narı gətir.
Xan bu tədbirə afərin deyib, Keçəli yanına dəvət eləyib dedi:
– Gərək gedəsən qırx dev tilsiminə, Devlərin əlində bir cavanlıq narı var, onu gətirəsən, sonra qızımı sənə verərəm.
Keçəl kor-peşman evlərinə gəlib, çörəkdən-zaddan götürüb yola düşdü. Çox böyük çətinliknən qırx devin tilsiminə gəldi. Qırx dev qırx günün yuxusuna getmişdi. Keçəl o yana-buyana baxıb, saçlarından asılmış bir gözəl qız gördü. İrəli gedib saçlarını açıb, qızı yerə qoydu.
– Ey nazənin sənəm, qorxma. Bu, devlərin hamısını mən öldürəcəyəm.
Qız dedi:
– Ey Keçəl, bu devlərin canı o şüşədədi. Kim onu bir oxla vursa, hamısı qırılar. Vura bilməsə, daş olub yerə yapışar.
Keçəl bu sözü eşidən kimi dizini yerə söykədi, oxu çilləyə mindirib atdı. Ox yaydan qurtaran kimi şüşənin ortasından dəydi... Bərk şaqqıltı, gurultu qopdu, devlərin hamısı cəhənnəmə vasil oldu. Keçəl baxıb gördü, göy şaqqalandı, bir nərilti eşidildi. Qızdan soruşdu:
– O nədi?
Qız dedi:
– Ey oğlan, bil və agah ol, bu devlərin sehrkar anasıdı. Bizi parçapar ça edəcək. Tez gəl burdan qaçaq.
Qız Keçəllə bərabər bir daşın yanına gəldi, bir dua oxuyub daşa üç dəfə çubuqla vurdu. Bu zaman bir qəmər ülgə kişnəyə-kişnəyə çıxıb, qızın bərabərində dayandı. Oğlan soruşdu:
Qız dedi:
– Bu devlərin nənələri minən atın balasıdı. Mən devlərdən bunun yerini öyrənmişəm. Min qaçaq, qurtarsa bizi bu qurtaracaq.
Keçəl narı da götürüb atın belinə sıçradı, qızı tərkinə aldı. At yel kimi uçmağa başladı. Bir zaman sonra qız dedi:
– Xanım, qara duman gəlir.
Qız dedi:
– Bərk sür.
Keçəl genə atı qamçıladı. Bir müddət gedəndən sonra qız dedi:
– Keçəl, bax, gör indi nə gəlir?
– Xanım, boran, tozanaq gəlir.
Qız dedi:
– Bərk sür!
Bunlar yenə bir müddət getdilər. Qız genə Keçəldən soruşdu:
Keçəl baxıb dedi:
– Xanım, bir gün doğdu ki, bütün qara dumanı, boranı qovdu.
Qız dedi:
– Keçəl, atı yavaş sür, tay ölümdən qurtardıq. Bəli, bunlar gəlib evə çıxdılar. Keçəl narı xana aparmaq istəyəndə qız verməyib, ona oxşar bir nar verib dedi:
– Bunu apar, onu özümüz yeyərik.
Keçəl narı aparıb xana verdi. Xan şərtinə əməl etmədi; qızı vermədi.
Keçəl o saat şeytandan öyrəndiyi sehri oxuyub xanı, vəziri, vəkili bir-birinə yapışdırdı. Xan qızı gəlib yalvarıb dedi:
– Bunları azad elə, sənə gedərəm.
Keçəl bir dua oxuyub onu da atasına yapışdırdı. Narı kəsib qızla yedilər, oldular on beş yaşında cavan. Keçəl özünə qırx gün, qırx gecə toy elədi, gətirdiyi qızı aldı, keflə, damaqla yaşayıb ömür sürdülər."
"Günlərin birində bir keçəl varıydı. Bu, kosasaqqal, göy-göz bir tacirə nökərçilik edirdi. Tacir həm xəsis, həm də yaman zalım adam idi. Sabahdan axşama kimi keçəli orda-burda işlədib, axşam bir həfdədən qalma quru əppək qırıxlarını zəhmət haqqı olaraq keçələ verib evlərinə yola salardı. Keçəl quru əppək yeməkdən ağzı yara tökmüşdü.
Yenə bir gün axşam quru çörəyi götürüb evlərinə gələndə, yolda tacirin balaca oğlu keçələ qoşulub onlara gəldi.
Keçəlin bir qoca nənəsi varıydı. Hər axşam keçəlin gətirdiyi əppək qırıxlarını qazana qoyub üstə də su tökərdi ki, bir az yumşalsın. Keçəl lap acmışdı deyə quru əppəyi dişinə çəkib yemək istəyirdi. Əppək o qədər qurumuşdu ki, lap kəltənə dönmüşdü. Odu ki, yazığın dişinin birini çörək sındırdı. Keçəl dişini tutub ufuldadı.
Tacirin oğlu keçəlin üzünə baxıb hırıldaya-hırıldaya deyirdi:
Keçəl-keçəl baniyə,
Mindi quleybaniyə,
Getdi həkimxaniyə,
Həkimxana bağlıdı,
Keçəl başın yağlıdı,
Qazanda qaynar aşım.
Keçəlin nənəsi uşağa gözünü ağardıb dedi:
– Ay bala, adam elə deməz. Görmürsənmi keçəlin dişi qırılıb ağrıyır.
Uşağ heç vecinə almayıb dedi:
Keçəl-keçəl noxudu keçəl,
Ayran içər, pişiyi minər,
Kəndə qaçar, divara çıxar.
Bu dəfə də arvad uşağa acıqlandı.
Uşağ hırıldaya-hırıldaya dedi:
– Hə, ay nənə, demək bu noxudu keçəl deyilmiş, onda yəqin ki, daz keçəl olacax.
Uşağ bu dəfə də başladı ki:
Keçəl-keçəl daz keçəl,
Balası pərvaz keçəl,
Keçəlin hindi başı,
Qoduğa mindi başı,
O toyda döyüş oldu,
Bu toyda sındı başı.
Keçəl bu sözləri eşidəndə özünü saxlaya bilmiyib əlindəki quru əppəyi çırpdı tacirin oğlunun başına. O saat uşağın başı qarpız kimi partladı. Ağlaya-ağlaya düz qaçdı dədəsinin yanına.
Keçəl dedi:
– Çəpəl oğlu çəpəl, bax keçəlin başı sınmaz, sənin başın belə partlayar.
Tacir, oğlunun qanı axa-axa gəldiyini görüb dedi:
– Oğlum, səni kim vurdu, başını kim qanına qaltan elədi?
Uşağ dedi:
– Keçəl vurdu.
Tacir qəzəblənib keçəlin dalınca adam göndərdi. Keçəl adamları görüb qaçıb gizləndi. Tacirin adamları gedib xəbər apardılar ki, keçəl qaçıb. Tacir fikirləşdi ki, bu işin üstdən bir neçə gün keçəndən sonra keçəli al dilnən çağırtdırıb, gecə yatanda kilimə sarıyıb o qədər döydürərəm, ölər, aparıb kəndin qırağına ataram. Aradan beş-on gün keçdi. Tacir keçəlin yanına adam göndərdi ki, olan-olub, keçən-keçib, uşağın başı da yaxşı olub, dursun gəlsin yenə işinə. Keçəl başa düşmüşdü ki, tacir ondan intiqam alacax, amma əlacı yox idi, durub getdi.
Bir gün keçəl çox yorulmuşdu deyə axşam evlərinə getməyib, tacirin at tövləsində yatdı. Tacir fürsəti fövtə verməyib öz adamlarından üç nəfər göndərdi ki, gedin keçəli yorğana sarıyıb gətirin yanıma. O saat tacirin adamları keçəli yorğana sarıyıb gətirdilər. Tacir dedi:
– Siz daha gedin, gərək keçəli özüm öldürəm.
Bəli, tacir təpiynən, yumruğnan, gərməşo1 ağacıynan bu yorğana o qədər vurdu ki, yazıx keçəl lap xurdu-xəşil oldu. Tacir elə bildi ki, keçəl öldü. Odu ki, öz-özünə dedi: “Bir az yatım, gözümün hoşunu alım, sonra keçəlin meyidini aparıb gizlədim”. Tacir keçəli döyməkdən o qədər yorulmuşdu ki, elə başını yerə qoyan kimi başladı xorhaxor yatmağa. Yaxşı deyiblər ki, keçəlin canı bərk olar. O, bir təhər yorğanın sarığını açıb, tacirin burnuna bihuşdarı verib onun özünü sarıdı yorğanın içinə. Tacirin paltarını da geyib çıxdı həyətə. Tacirin öz adamlarına yavaşca pıçıldadı ki, gedin keçəli ölüncə vurun. Bəli, üç nəfər adam bu yorğana o qədər təpik vurdu ki, yorğan parça-parça oldu. Bir də baxıb gördülər ki, keçəl nə gəzir, vurduqları elə tacir özüdü. Düz bir həftə tacirin bədəninə təpitmə döşədilər. Tacir ayağa qalxan kimi bir dənə də xoruz rüşvət aparıb darğaya şikayətə getdi. O saat darğa keçəli çağırtdırdı:
Keçəlin yüz manatı olsaydı heç tacirə nökərçilik eləməzdi. Odu ki, əlacsız qalıb bir il müftə nökərçilik eləməyə razı oldu. Tacir keçəldən lap yanıxlıydı deyə daha bu dəfə onu ev işlərində işlətməyib, öz xırmanına göndərmişdi. Yazıx keçəl səhərdən axşama kimi günün altında ac-susuz işləyirdi. Bir gün keçəl damlarının üstündə oturmuşdu. Bir də gördü ki, tacirin arvadıynan darğa barının dibində söhbət eləyir. Qulax asdı, gördü darğa tacirin arvadına dedi:
– Ay aşna, sabah mən yola qoz tökə-tökə xırmana gedəcəm, sən də bir qazan aş bişir, yerə tökülən qozları yığa-yığa gəlib məni taparsan.
Aşı yeyib sonra keyfə baxarıq.
Keçəl damın üstündən bu sözləri eşitdi. Sabah tezdən durub darğanın yola tökdüyü qozları yığıb, özü işlədiyi xırmanın yoluna düzdü.
Tacirin arvadı bir qazan aş bişirib başladı darğanın yerə tökdüyü qozların iziynən getməyə. Arvad az getdi, çox getdi, bir də gördü ki, qabağına öz nökərləri keçəl çıxdı. Keçəl özünü xamlığa vurub dedi:
– Xanım, hara belə?
Arvad dedi:
– Heç hara, yolu azmışam.
– Xanım, gəl düzünü de, yolu-zadı azmayıbsan. Əlindəki aşnan gedirsən darğanın yanına, məndən gizlətmə, hamısını bilirəm, acınnan ölürəm, gətir aşı yeyim, yoxsa hamısını ərinə söyləyəcəm.
– Keçəl, al bu aşı da ye, amma bax heç kimə bu haqda bir söz demə.
Keçəl aşı yedi. Qabları da arvada verib yola saldı. Səhər yenə həmən vaxt keçəl damlarının üstünə çıxmışdı. Gördü darğaynan arvad danışırlar. Darğa dedi:
– Adam vədə verib gəlməz? Dünən niyə gəlmədin?
Arvad cavab verdi:
– Vallah yolu azıb, gedib ayrı yerə çıxmışdım.
Darğa dedi:
– Bu gün də yola fındıq tökəcəm, bir qazan dolma bişirib fındıx tökülən yolnan gəlib məni taparsan.
Arvad əri evdən gedən kimi tez bir qazan dolma bişirib, darğanın dediyi kimi elədi. Yoldan fındıxları yığa-yığa gəlib çıxdı bir xırmana, baxdı ki, yenə dünənki yerə gəlib çıxıb, istədi geri qayıda, keçəl ot tayasının dalından çıxıb dedi:
– Xanım, Allah mənimkini yetirib, gətir dolmanı.
Arvad istədi geri qayıda. Keçəl dedi:
– İstəyirsən qayıt, onda ərinə deyəcəm.
Arvad üz-gözünü turşulda-turşulda qazanı qoydu keçəlin qabağına.
Keçəl bir oturuma qazanı boşaldıb arvadı yola saldı.
Sabah ertə keçəl çıxdı damlarının üstünə, gördü darğanın qaşqabağı yernən getmiş halda gəldi divarın dibinə, bir azdan arvad da büzüşə-büzüşə gəlib çıxdı. Darğa dedi:
– Aşna, sən heç vədinə doğru çıxmadın. Dünən də gözləməkdən gözümün kökü saraldı. Sabah ərin bazara gedəndə bir südlü aş bişir, mən də bir qarpız alıb gələcəm, oturub yeyib, sonra da keyf çəkərik. Sabah açılan kimi keçəl işə getməyib küçədəki tövlənin küncündə gizləndi. Günortaya yaxın gördü ki, darğa gəldi tacirin arvadının yanına, içəri girib yenicə qapını bağlamışdılar ki, birdən keçəl qapını döydü. Arvad tez darğanı yük yerində gizlətdi, südlü aşnan qarpızı da taxçaya qoyub üstünü örtdü. Sonra qapını açıb dedi:
– Ay keçəl, yenə nə var bu vaxtı gəlibsən? Niyə gedib işləmirsən?
Yaxşı, tacir gələr, mən ona deyərəm, sənin vayını verər.
Keçəl dedi:
– Xanım, artıx-əskik danışma, acam, gətir südlü aşnan qarpızı qoy ortalığa yeyim, gedim.
Arvad dedi:
Keçəl dedi:
– Xanım, mən heç nə bilmirəm, dediyim şeyləri gətirməsən, deyəcəm darğanı da çıxart.
Arvad gördü bu lap noxudu keçəldi, hər şeyi bilir. Odu ki, darğanı da yükdən çıxartdı, başladılar südlü aşı yedilər. Yeyib qurtarandan sonra keçəl dedi:
– Darğa, yadındadırmı tacir sənin yanına məndən şikayətə gələndə sən mənə yüz manat cərimə kəsdin. Mənim bir quruşum da yox idi. Odu ki, bir ildi tacirə müftə işləyirəm. İndi gərək yüz manat verəsən, verməsən bütün kələklərini açacam, camaat içində biabır olacaxsan. Darğa gördü keçəlnən bacarmayacax, çıxardıb yüz manat verib kor-peşman getdi. Darğa gedəndən sonra keçəl arvada dedi:
– Xanım, o öz payını verdi, sən də yüz manat verməsən işin şuluxdu.
Arvad da əlacsız qalıb ərinin sandıxdakı pullarından yüz manat çıxardıb keçələ verdi. Arvad keçəlin əlindən çox yanıxlı idi. Odu ki, axşam əri evə gələndə dedi:
– A kişi, hardansa keçəlin əlinə çoxlu pul keçib. Gəl bir gələk qur, pullarını əlimnən alax.
Arvadının bu sözü tacirin xoşuna gəldi. Axşam tacir keçəli yanında oturdub dedi:
– Keçəl, mən görürəm sən yaxşı oğlansan, istəyirəm bir az pul qazanasan.
Gəl hərəmiz bir yalan söz danışax, kimin yalanı böyük olsa o, o birinə yüz tümən pul versin.
Keçəl dedi:
– Ağa tacir, mən razıyam, amma gərək bu şərtimiz haqqında mənə bir qəbiz verəsən.
Tacir bir qəbiz yazıb barmağını da zəfərana batırıb, qəbizin altına basdı. Keçəl qəbizi cibinə qoyub dedi:
– Ağa tacir, başla yalanını de. Tacir dedi:
– Mənim babamın bir uzun yabası varıymış. O qədər yekəymiş ki, bu dünyada onu qoymağa elə yekə tövlə yoxiymiş. Bircə yeddinci göydə bir tövlə varıymış ki, babam yabanı ora qoyarmış.
Keçəl dedi:
– Elə bu?.. Mənim babam tısbağaya minib düz yeddinci göyə çıxıb, orada bir qarışqanın belində elə böyük bir tövlə tikibmiş ki, bütün dünyadakı yekə yabaları orda saxlayarlarmış. Rəhmətlik sənin baban da elə öz yabasını orda saxlarmış. İndi sən bax gör ki, mənim babamın tövləsi nə yekəlikdəymiş ki, elə yabaların yüzünü tuturmuş. Tacir gördü ki, keçələ uduzub, başladı dəbbələməyə ki, elə ikimizin də yalanımız balacadı. Mübahisə o qədər qızışdı ki, bunlar darğanın yanına şikayətə getdilər. Keçəl əhvalatı darğaya danışıb tacirin verdiyi qəbizi də göstərdi.
Bir dəfə tacir darğaya xoruz gətirmişdi deyə başladı xoruzdan söhbət açmağa ki, yenə rüşvət verəcəm, işi mənim xeyrimə kəs. Darğanın keçəlin yanında sirri var idi deyə tacirə başını bulayıb dedi:
Tacir sabaha qədər möhlət alıb getdi evə, əhvalatı arvadına söyləyib dedi:
– Arvad, sabah keçəl gəlib pulu istəsə, deyərsən tacir ölüb.
Sabah gejdən keçəl tacirin qapısına gəlib arvadına dedi:
– Xanım, tacirə de ki, mənim yüz tümənimi versin!
Arvad dedi:
– Ay keçəl, tacir dünənnən ölüb.
Keçəl dedi:
– Boy yazıx tacir, o mənə vəsiyyət eləmişdi ki, öləndə onu mən yuyum.
Keçəl üz-gözünü büzüb içəri girdi. Gördü tacir lüt, anadangəlmə taxtanın üstündə uzanıb yatıb. Tez ocağa bir qazan su qoyub qaynatdı.
Arvad o biri evə keçəndə, qaynar suyu tacirin təpəsindən töküb başladı yumağa, tacir qışqırıb yerindən qalxdı. Keçəl tırınqı çalıb başladı oynamağa ki:
– Mən gəlməsəydim ağam ölüb getmişdi, onu mən diriltdim. İndi gərək mənə yüz tümən də artıx verə.
Tacir gördü ki, keçəlnən bacarmayacax, əlacsız qalıb keçələ yüz tümən verdi. Keçəl pulları gətirib nənəsinə verib dedi:
Qarı dedi:
– Ay bala, kimi alırsan?
Keçəl dedi:
– Nənə, mənim çantama bir az çörək qoy, səfərə çıxıb özümə bir yaxşı qız tapacam.
Arvad keçəlin çantasına bir az çörəknən soğan qoydu. Keçəl nənəsilə xudahafizləşib başladı getməyə. Az getdi, çox getdi, iynə yarım yol getdi, gəlib çıxdı bir meşəyə. Çox yorulmuşdu. Üstübaşı da toztorpağa batmışdı. Bir də gördü ki, qabağına bir bulax çıxdı. O saat soyunub bulağın gözündə çimdi. Sudan çıxıb paltarını geyinəndə gördü ki, bir tük tapılmayan başında indi o qədər tük var ki, heç deyiləsi deyil. Tez üzünü bulağın suyuna tutub öz şəklinə baxdı. Keçəl öz gözlərinə inanmadı. Keçəl elə bir gözəl oğlan olmuşdu ki, üzünə baxan deyərdi bir də baxım. Keçəl bu sudan doyunca bir də içib yol başladı getməyə. Qaranlıx düşmüşdü. Meşədə göz-gözü görmürdü. Keçəl gördü uzaxdan bir işıx gəlir. Düz işığı tutub ora getdi. Çatıb gördü ki, bir mağara kimi yerdi. İşıx ordan gəlir. Özünü verdi işıx gələn yerə.
Mağaranın içiynən o qədər getdi ki, axırda bir otağa rast gəldi. Qapının ağzında bir ifritə qarı oturmuşdu. İfritə keçəli görən kimi dedi:
– Ey bəni-insan, anan sənin matəmində dursun, yaxşı oldu gəldin.
Mənim yeddi div oğlum var, indi gəlib məndən yemək istəyəcəklər.
Onlar gələnətən səni bişirib hazırlaram.
Keçəl dedi:
– Ey qarı, nə o yan, bu yan danışırsan? Sənin oğlanlarından qorxan kimdi?
Qarı başladı təndiri çathaçat qalamağa ki, Əhmədi, yəni keçəli odda bişirsin. Əhməd qarının dalından xəlvətcə bir təpik vurub saldı təndirə, ağzına da bir yekə dəyirman daşı qoydu. Qarı çığıra-çığıra təndirdə yanıb kül oldu. Elə bu vaxt birdən göy guruldadı, ildırım çaxdı, ağ dumanın içindən yeddi ağ div çıxıb gəldi. Divlər evə girib dedilər:
– Hanı anamız, evdən adam-badam iyisi gəlir, yağlı badam iyisi gəlir.
Keçəl gördü gizlənməynən canını qurtara bilməyəcək. Yükün dalından çıxıb dedi:
Divlər keçəlin sözünə inanıb yeddi dəyirman daşını damın lap qırağına qoydular.
Keçəl dedi:
– Ay divlər, indi gəlin bir yoxlayım görüm bu daşlar sizə kar eləyərmi?
Divlərin böyük qardaşı dedi:
– Sən nə cür biləcəksən ki, bu daşlar bizə nə cür kar eləyir?
Keçəl dedi:
– Siz hamınız baş-başa verib qapının ağzında dayanın, mən çıxıb damın üsdünnən o daşların birini salım sizin başınıza, əgər sizə kar eləsə, düşmənlərinizə də kar eləyər. Yaxşı deyiblər, divlər axmaq olar. Bu sözə inanıb yeddisi də başbaşa dəyirman daşının altında durdular. Keçəl çıxıb dəyirman daşlarının yeddisini də itələyib saldı divlərin başına, hamısının beyni qatıx kimi olub yapışdı yerə. Keçəl damnan aşağı düşüb gördü divlər cəhənnəmə vasil olublar. Başladı otaxları gəzməyə. Gəlib bir otağa çıxdı, gördü bir gözəl qızı saçından asıblar, tez onun saçını açıb qızı yerə qoydu. Baxdı ki, bu elə gözəl qızdı, yemə-içmə xətti-xalına, gül camalına tamaşa elə. Bir könüldən min könülə bu qıza aşiq oldu. Hər ikisi sözləşib divlərin ləl-cavahiratından, qızılından xeyli götürüb gəldilər keçəlin evinə. Keçəl başına gələn əhvalatın hamısını nənəsinə söylədi. Elə həmin gün keçəl toy tədarükü gördü. Qonşularında bir xəsis molla olurdu. Çoxlu qoyunu vardı. Keçəl fikirləşdi ki, bir də uzağa gedincə elə mollanın qoyunlarından alsam yaxşıdı. Odu ki, gəlib mollanın qapısını döyüb dedi:
– Molla əmi, sabah bir xeyir işimiz var. Qoyunlarının birini mənə satarsanmı?
Molla dedi:
– Sataram, əgər qiymətini verə bilsən.
Molla iki abbasılıq qoyunu üç tümənə dedi. Keçəl dinməz-söyləməz razı oldu. Keçəl qoyunu qabağına qatıb yola düşdü. Bir-iki addım getməmiş, molla tez fikrini dəyişdi:
– Sən məni aldadıb qoyunu ucuz alıbsan, qoyunun qiyməti beş tüməndi. Keçəl bu dəfə də dinməz-söyləməz razı oldu. Keçəl bir az getmişdi ki, molla yenə peşiman oldu, keçəli geri çağırıb dedi:
– Aşna, sən məni aldadıb qoyunu yaman ucuz aldın. Gərək qoyunun içalatını da mənə verəsən, həm də sabah iki mollaynan sizə bozartma yeməyə gələcəyik.
Keçəl buna da razı oldu. Amma ürəyində öz-özünə dedi: “Yaxşı, ay molla, əvəzini çıxaram”. Molla arvadını çağırıb dedi:
– Arvad, bu gün ölü yeri olmadısa da, amma yaman qazanmışam.
İki abbasılıq qoyunu beş tümənə satmışam, həm də içalatını bizə verəcək. Sabah yeməyimizi də müftə salmışam. Keçələ demişəm ki, sabah iki mollaynan sizə bozartma yeməyə gələcəm. İndi dur mənim köhnə paltarımnan birini gey əyninə, üz-gözünə də qoyunun tükündən bığ-saqqal qayır, ol molla. Arvad dedi:
– A kişi, sonra başa düşərlər, biabır olarıx.
Keçəl baxıb gördü ki, molla öz arvadına kişi paltarı geydirib, özgə adam əvəzinə gətirib. Keçəl öz-özünə ürəyində dedi: “Yaxşı, ay molla, sən ki, mənə kələk qurursan, gör sənə necə kələk gələcəm”.
Keçəl dedi:
– Molla əmi, sənin əslin-zatın bizə məlumdu. Amma yanında gətirdiyini tanımırıq.
Molla dedi:
– Bunun da əsli-zatı molladı, özü də qardaşım oğludu.
Keçəl dedi:
– Bəs indiyə kimi hardaydı? Biz heç onu mollalar içində, camaat arasında, xeyirdə-şərdə görməmişik.
Molla bir az qızarıb-bozarandan sonra saqqalını tumarlaya-tumarlaya dedi:
– Məkkəyə oxumağa getmişdi. Elə yenicə gəlib.
Keçəl bu sözü eşidən kimi mollanın arvadını qucaxlayıb başladı üzünnən-gözünnən öpüb duz kimi yalamağa.
Molla dedi:
– Keçəl, nə qayırırsan?
Keçəl dedi:
– Molla əmi, sənin qardaşın oğlu Məkkədən yenicə gəlib, onu ziyarət eləmək savabdı.
Molla qıpqırmızı qızarıb pula dönmüşdü. Amma dinə bilmirdi.
Aradan bir az keçəndən sonra keçəl təzədən arvadı qucaxlayıb marçamar ç elə öpdü ki, gəl görəsən. Molla bu dəfə özünü saxlaya bilmədi, əbasının ətəyini o tərəf, bu tərəfə çəkdi, dizi üstə qalxdı, boğazını arıtdı, acıxlı-acıxlı dedi:
– Ay keçəl, görürsən ki, gədə hələ uşağdı.
Molla ayağa qalxdı ki, arvadını götürüb getsin. Keçəl qoymadı, arvadın əlindən tutub dedi:
– Molla əmi, sənin qardaşın oğlu, ya mənim qardaşım, fərqi yoxdu.
Bu gecə qardaşın oğlu mənə qonaxdı.
Mollanı od götürdü. Başladı keçəllə dalaşmağa. Keçəl mollanı itələyib qapıdan eşiyə atdı. Molla nə qədər elədi, keçəl arvadı vermədi.
Axırda dedi:
– Ay keçəl, nə istəyirsən verim, mənim qardaşım oğlunu qaytar özümə.
Keçəl dedi:
– Molla, yüz tümən verməsən bu iş düzələn deyil.
Molla çox boğaz döyüşü saldı, gördü bir faydası yoxdu.
Əlacsız qalıb keçələ yüz tümən verib arvadını zornan aldı. Keçəl yüz tüməni də toydakı adamlara paylayıb, sabaha kimi keyf elədilər.
Keçəl gətirdiyi qızı alıb rahat ömür keçirdi. Onlar yeyib-içib yerə keçdilər, siz də yeyin-için, sağ-salamat olun."
"Biri varıydı, biri yoxuydu, Allahın bəndəsi çoxuydu. Bir şəhərdə bir vəzirgan varıydı. Bu vəzirgan həmişə uzax ölkələrə gedərdi. Alverdən qayıdıb gələndə, gəmiynən dəryadan keçəndə bir də gördü ki, gəmiyə bir şey dəydi. O saat dərya təlatümə gəldi, bir tufan qopdu, bir tufan qopdu ki, elə bil qiyamət qiyam elədi. Gəmi suyun üzündə o üzə, bu üzə elə yırğalanırdı ki, elə bil bu saat batacaydı. Vəzirgan bir də gördü suda bir baş öz-özünə deyir:
– Otuz doqquzunun boynunu vurmuşam, qırxıncını da vurummu?
Vəzirgan elə bildi bu suda boğulan bir adamdı. Ürəyində dedi ki, əgər dəryadakı təlatüm dayansaydı bu adamı çıxarıb özümlə aparardım. Elə vəzirganın ürəyinnən bu fikir keçən kimi təlatüm dayandı. Vəzirgan əlin atıb sudakı başdan yapışıb kənara çıxartdı. Gördü bir kəsik başdı, bədəni yoxdu. Vəzirganı təəccüb götürdü, istədi başı suya atsın, gördü dərya yenə təlatümə başlayır. Odu ki, dediyi sözünün üstündə durdu. Başı bir torbaya salıb gətirdi evinə. Evdə torbanın ağzını açanda gördü baş dönüb olub bir ovuc kül. Bu işə lap məəttəl qaldı. Arvadına tapşırdı ki, nəbadə bu torbanın ağzını açasan ha! Vəzirgan hara gedirdisə, torbanı özüynən aparırdı. Bir gün vəzirgan yenə səfərə çıxmışdı, torba yadından çıxıb evdə qalmışdı. Arvad ev süpürəndə bir də gördü torba kişinin yadından çıxıb evdə qalıb, tez qızını çağırıb dedi:
– A qızım, dədən həmişə gedəndə bu torbanı da aparardı, indi yadınnan çıxıb evdə qalıb, tez ol torbanı götür, yüyür dədənin dalınca, torbanı ver ona.
Qız torbanı götürüb gedəndə yolda elə bil şeytan ona dedi bir aç bax, gör torbada nə var ki, dədən onun ağzını açmağa qoymur. Qız bir az ayax saxlayıb torbanın ağzını açdı, gördü içində bir ovuc kül var, barmağını külə batırıb dilinə vurdu, gördü heç nə təmi vermir. Torbanın ağzını bağlayıb aparıb dədəsinə verdi. Qız qayıdıb evlərinə gəlməkdə olsun, vəzirgan da yol getməkdə.
Vəzirgan bir xeyli gedənnən sonra yolda qabağını kəsib dedilər ki, evin yıxılmasın, hara gedirsən, şəhərə girsən səni öldürəcəklər. Vəzirgan xəbər aldı:
– Nə olub ki, adamları öldürürlər?
Bir nurani qoca kişi vəzirganın qulağına dedi:
Bəli, tacir bu əhvalatı eşidən kimi geri qayıdıb düz evinə gəldi. Gördü ki, ey dili qafil, qızı boyludu. Arvadından soruşdu:
– Arvad, bu nə əhvalatdı?
Arvadı and-aman elədi ki, qızda heç bir günah yoxdu, bu olsa-olsa möcüzədi.
Bu şəhərdə mötəbər bir rəmmal varıymış. Kişi rəmmalı çağırıb bu işin sirrini öyrənmək istədi. Rəmmal kitabını açıb, bir cam su gətirtdi, suya bir güzgü, bir açar, bir az da duz tökdü. Əl ağacıynan camın kənarına cız çəkdi. Ağacı o yana, bu yana hərlədib cama vurdu. O saat kitabın bir varağı öz-özünə açıldı. Rəmmal həmin varağa baxıb dedi:
– Qızım, de görüm mən evdə olmayanda o torbanın ağzını açmamısan ki?
Qız başını aşağı salıb dedi:
– Ata, açmışdım, gördüm içində bir ovuc kül var, barmağımı batırıb dilimə vurdum.
Vəzirgan işi başa düşdü, öz-özünə dedi: “Allaha təvəkkül, görək axırı nə olur”.
Bir neçə ay keçənnən sonra qızın bir oğlu oldu. Uşağ aynan, ilnən yox, saatnan, günnən boy atdı. Az vaxtın içində böyüyüb yekə bir oğlan oldu. Vəzirgan yenə həmən ölkəyə ticarətə gedirdi. Bu dəfə nəvəsini də özüynən aparırdı. Gəlib həmən şəhərə çatanda gördülər ki, yenə hamı qara geyib. Vəzirgan istədi ki, geri qayıtsın. Nəvəsi soruşdu:
– Baba, de görüm niyə qayıdırsan?
Kişi əvvəlcə istədi deməsin, gördü yox, oğlan əl çəkmir. Odu ki, əhvalatı başdan-ayağa kimi söylədi. Oğlan dedi:
– Baba, mən bu sirri açacam.
Vəzirgan dedi:
– Ay bala, ora bütün dünyadan bilici rəmmallar, ağıllı adamlar, iyid pəhlivanlar gedib, heç biri bu sirri aça bilməyib, padşah hamısının boynunu vurdurub. İndi sən bir tikə uşaq gedib neyləyəcəksən?
– Padşah sağ olsun, izin versən qızının sirrini açaram.
Oğlan razı olub dedi:
– Mən bu sirri açacam, amma bir şərtim var, gərək sirri açmaq üçün padşahlığını üç günlüyə mənə verəsən.
Padşah razı oldu. Oğlan padşahın yerinə keçən kimi vəzir-vəkili, padşahın bütün adamlarını başına yığıb dedi:
– İndi mən sizə bir əhvalat söyləyəcəm, siz də qulaq asın, görün axırı nə olur.
Oğlan dedi:
– Bir padşahın qızıl qəfəsdə bir tutu quşu varıymış. Bu quşa baxmağı padşah öz vəzirinə tapşırıbmış. Bir gün vəzir görür ki, quş yaman xarab olub, tez gedib padşaha xəbər verir. Padşah gəlib quşa baxanda, quş dilə gəlib deyir:
– Mən qırx ildi bu qəfəsdəyəm, heç o qədər darıxmırdım, amma indi uzax bir yerdə qardaşımın toyu olacax, o yadıma düşüb, xüfətimnən az qalır bağrım çatdasın. Mən də toya getmək istəyirəm. Padşah deyir:
– Əgər qırx gün möhlət versəm, yenə qayıdıb gələrsənmi?
Quş deyir:
– Gələrəm.
Padşah quşun bu sözünnən sonra üzünü vəzirə tutub deyir:
– Vəzir, sən nə deyirsən, möhlət verimmi, quş qayıdıb gələrmi?
– Padşah sağ olsun, quş ki dilə gəlib danışdı, o yalançı çıxmaz, qayıdıb gələr.
Padşah deyir:
– Vəzir, quşu buraxıram getsin, əgər qırx günə gəlməsə boynunu vurduracam.
Vəzir razı olur, quşu buraxırlar. Qırx gün tamam olur, quş gəlib çıxmır. Padşah o saat vəzirin boynunu vurdurur. Qırx birinci günü quş özünü yetirir Padşah quşdan gec gəlməyinin səbəbini xəbər alanda quş deyir:
– Bərk xəstələnmişdim, qırğılar, ütəlgilər yolumu kəsdilər. Odu ki, dönüb uzax yolnan gələsi oldum.
Oğlan üzünü padşaha tutub dedi:
– İndi de görüm, o padşah vəzirin boynunu vurdurmağına peşman oldu, ya olmadı?
Padşah dedi:
– Əlbəttə, peşman oldu.
Oğlan dedi:
Padşah əl çəkmədi ki, gərək peşman olsam da, olmasam da deyəsən.
Oğlan dedi:
– Onda bir əhvalat da söyləyim, sonra deyərəm. Bir padşahın bir qu quşu varıymış. Bu quş hər yeri gəzib yenə gələrmiş padşahın yanına. Bir gün qu quşu padşahın bağına dimdiyində bir alma toxumu gətirir, bağbanın gözünün qabağında toxumu yerə salır. Aradan xeyli vaxt keçir, toxum göyərib qəşəng bir alma ağacı olur. Bağban almalardan birini dərib yeyir ki, görsün dadı neçədir. Kişi almanı yeyən kimi dönüb on beş yaşında bir oğlan olur. Bağban sevindiyinnən bilmir nə eləsin, tez almanı dərib nimçəyə düzür, oğluna verib padşaha göndərir. Yolda vəzir uşağa rast gəlir, xəbər alır ki, apardığın nədi? Uşağ əhvalatı vəzirə danışır. Xain vəzir almaları uşağın əlinnən alıb əvəzində zəhərli almalardan nimçəyə düzüb uşağa verir. Uşağ heç nə başa düşməyib almaları padşaha aparır. Padşah almaları xoşlayıb yemək istəyəndə vəzirini də çağırır:
– Vəzir, bağban gör nə yaxşı almalar göndərib, gəl yeyək.
Vəzir üzünə hiylə niqabı çəkib deyir:
– Bu almanı bağban haradan alıb?
Uşağ deyir:
– Padşah sağ olsun, atam deyir ki, bu almanın toxumunu sənin qu quşun gətirib əkib.
Bu söz uşağın ağzınnan çıxan kimi padşah qu quşunun boğazını üzüb öldürür. Sonra tez bağbanı hüzuruna çağırtdırır. Bağban gəlib padşahın hüzurunda deyir:
– Qibleyi-aləm sağ olsun, mənə görə nə qullux?
Padşah hirslənib deyir:
– Bu nədi, zəhərli almaları mənə göndəribsən ki, yeyib öləm!
Bağban deyir:
– Şahım, zəhərli alma nədi? Bu alma elə bir almadı ki, onu yeyən qoça dönüb on beş yaşında cavan olur. Özü də bunun toxumunu sənin qu quşun gətirib əkib. İnanmırsan gedim bağdan o almalardan yenə gətirim, bax gör elədi, ya yox?
Padşah bağbana icazə verir ki, gedib alma gətirsin. Kişi gedib bir neçə alma gətirir. Padşah birini yeyir, o saat dönüb olur on beş yaşında oğlan. Özü də bu işə təəccüb qalır. Bilir ki, almaları dəyişiblər.
Üzünü uşağa tutub deyir:
Uşağ yolda vəzirlə olan əhvalatı danışır.
Padşah başa düşür ki, almaları vəzir dəyişib. O saat əmr eləyir, vəziri zindana salırlar. Oğlan üzünü yenə padşaha tutub dedi:
Padşah dedi:
– Əlbəttə, peşiman oldu.
Oğlan dedi:
– Padşahım, gəl sən də mənnən həmən sirri soruşma, yoxsa sən də peşman olacaxsan. Padşah yenə də əl çəkmədi, elə dediyini dedi ki, gərək nə olurolsun, sən qızımın sirrini mənə açasan. Oğlan gördü padşah əl çəkmir, odu ki, dedi:
– Yaxşı, indi ki, belə oldu, mən qızının erkək göyərçini yolub buraxmağının sirrini açaram. Oğlan əmr elədi ki, camaat yığılsın, çünki üç gün padşahlıx etməyə ixtiyarı varıydı. Sonra adam göndərib padşahın qızını başının qırx incə belli xanımlarıynan gətirtdi meydana. Camaatın qabağında oğlan bir də dedi:
– Padşah bax, peşman olacaxsan, həmi qızın əldən gedəcək, həmi də bu vaxtatan binamus olduğun bilinəcək.
Padşah inadından əl çəkmədi. Oğlan dedi:
– Yaxşı, indi ki, belə oldu, mən işə başladım, – deyib qılıncını çəkdi. Qızın yanınca gələn qırx incə belli qızları bir-bir soyundurdu. Hamı baxıb gördü ki, bunların otuz doqquzu cavan oğlanlardı, qırxıncısı isə padşahın öz qızıdı. Oğlan otuz doqquz aşnanı bir-bir soyundurduqca boynunu vururdu. Qırxıncı padşahın qızı soyundu. Oğlan dedi:
– Mən bu binamusluğu götürə bilmərəm, onun da boynunu vur.
Oğlan üzünü qıza tutub dedi:
Qız dedi:
– Ata, mən erkək göyərçini ona görə yolub buraxdım ki, mənə erkək lazım deyil, özümün erkəyim var.
Qız bu sözü deyib qurtarandan sonra oğlan onun da boynunu vurdu və üzünü padşaha tutub dedi:
Göydən üç alma düşdü, biri mənim, biri sənin biri də bacadan baxanın."
"Biri var idi, biri yox idi, bir qazı var idi. Bu qazı gündə bir nökər tutub, bir həftə işlədəndən sonra döyüb qovalardı. Qazının yanında heç kəs qalmırdı. Qazı nökər üçün gəzirdi. Səs dağıtmışdı şəhərə, kəndə ki, mənə nökər gərəkdi. Qazı nökər axtarmaqda olsun, sənə xəbər verim kimdən, qazının İman adında nökərindən. İman qazının yanından acıq eləyib çıxıb getmişdi öz kəndlərinə. Bu kənddə bir nəfər keçəl olurdu. Keçəl İmanı görüb soruşdu ki:
– İman, qazının yanından nə üçün qaçıb gəldin?
İman dedi:
Keçəl dedi:
– İndi ki, belə oldu, mən gedirəm qazının yanında nökər qalam.
İman dedi:
– Gəl getmə, yazıqsan, qazı vurub qol-qabırğanı sındırıb salar yola.
Keçəl dedi:
İman dedi:
– İndi ki, gedirsən şərt bağla!
Keçəl dedi:
– O mənim öz işimdi. Şərt bağlayaram nə yaxşı, bağlamaram nə yaxşı.
Keçəl İmandan ayrılıb gəldi nənəsinin yanına, dedi:
– Nənə, çörək bağla, mən gedirəm.
Keçəlin nənəsi xəbər aldı ki:
– Hara gedirsən?
Keçəl lovğa-lovğa cavab verib dedi:
– Səfərim var. Səfərə gedirəm.
Keçəlin nənəsi dedi:
– Kül sənin başına! Səfərə getmək sənin o cırıq tumanına yaraşır.
Keçəlin əynində bir tuman vardı ki, əlli yerdən yamağı vardı. Keçəl nənəsinə acıqlanıb özünə çörək bağlatdırdı, nənəsi ilə xudahafizləşib üz qoydu çıxmağa. Keçəl çox gedib az dayandı, az gedib çox dayandı, yetmiş yeddi çay keçib, yetmiş yeddi dağ aşıb, dərə, təpə enib, əyri gedib, düz gedib, gəlib çatdı qazı olan şəhərə. Hə ondan soraq, hə bundan soraq, keçəl gözünə döndüyüm gəlib qazının evini tapdı. Qazının ev qapısını döydü, qazı durub gəldi qapıya, qapını açıb xəbər aldı keçəldən ki:
– Nə üçün gəlmisən?
Keçəl dedi:
– Eşitmişəm sənə nökər gərəkdi, onun üçün gəlmişəm.
Qazı dedi:
– Hə, lazımdı.
Keçəl dedi:
– Ayda nə verərsən?
Qazı dedi:
– Ayda on tümən. Yaxşı işləsən, can yandırsan, gələn aydan beş tümən də üstə gəlib ayda on beş verərəm.
Keçəl razı olub, şərt sözünü yadına salıb qazıya dedi:
– Razıyam, amma şərti şumda kəsək ki, xırman vaxtı yaba davasına çıxmayaq.
Qazı xəbər aldı ki:
– Şərtin nədi?
Keçəl dedi:
– Mənim bir atam var; xətrini də çox istəyirəm. Şərt kəsib sənin dilindən kağız alacağam ki, əgər atamı söysən, hər söyüşünə beş tümən səndən alacağam.
Qazı razı olub keçəllə şərtnamə bağladı. Keçəl başladı qazının yanında qalmağa. Qazı keçəli bir gün oduna, bir gün suya, bir gün cütə göndərirdi. Keçəl qazının əlindən lap təngə gəldi. Bir gün qazı keçələ dedi:
– Mən bağa gedirəm, sən də qulpu sınıq küpü götür gəl!
Qazı bağa getdi. Keçəl özünü salıb həyətə, qulpu sınıq küpü axtardı tapmadı. Girib anbara, qazının təzə küplərindən birini götürüb iki qulpunu, bir az da ağzından sındırıb, alıb dalına, üz qoydu bağa, gəlib çatdı qazının yanına. Qazı küpə baxıb gördü ki, keçəl köhnə küpün yerinə təzə küpü sındırıb, götürüb gəlib. Qazını od götürdü. İstədi keçəli döyüb söyə, amma şərt bağlamışdı, ürəyi gəlmədi ki, hər söyüşə bir beşlik verə, başladı çığırıb bağırmağa. Özünü saxlaya bilməyib ağzından bir söyüş çıxardı. Keçəl qazının başının üstünü alıb xəbərdarlıq elədi ki:
– Bir beşlik səndə.
Qazının lap qanı qaralıb keçələ dedi:
Keçəl baş üstə deyib, gedib yapışdı buzovun qulağından, elə çəkdi, elə çəkdi ki, yazıq heyvanın qulağı çıxıb qaldı keçəlin əlində. Keçəl buzovun qulağını gətirib verdi qazıya. Qazı xəbər aldı ki:
– Bu nədi?
Keçəl dedi:
– Sən özün dedin ki, get buzovun qulağını gətir bura, mən də gedib, buzovun qulağını çıxardıb gətirdim.
Qazını od götürüb dedi:
– Adə, ay filan-filan olmuş, mən sənə dedim get qulağından yapış, sür gəlsin bura. Sən gedib buzovun qulağını çıxardıb gəlmisən üstümə, itil gözümdən...
Keçəl söyüşü eşidən kimi başladı ağlamağa. Bir qazı dedi, bir keçəl, başladılar çığırmağa. Camaat səsə gəlib çıxdılar, xəbər aldılar ki, nə olub? Qazı əhvalatı danışmaqda olsun, keçəl özünü atıb araya, qoltuq cibindən şərtnaməni çıxardıb göstərdi camaata, sonra üzünü qazıya tutub dedi:
– Yüz həştad səkkiz kərəm söymüsən, hər söyüşün biri beş tüməndən, hesab elə, haqqımı ver!
Camaat baxıb gördü ki, keçəl doğru deyir, keçəlin əlində qazının dəstə-xətti ilə yazılı kağızı var; daha keçələ bir söz demədilər. Qazının ovqatı təlx olub istədi evə gedə, baxıb gördü ki, qatır uzaqdadı, keçələ dedi:
Keçəl üzünü tutub camaata dedi:
– Eşitdiniz nə dedi?
Camaat dinib danışmadı. Qazının başı bərk qarışıq idi. Keçəl gedib qatırın başını kəsib, gətirib atdı qazının qabağına, dedi:
– Bu da qatırın başı.
Qazının canı boğazına yığılıb istədi döyə keçəli, camaat qoymadı.
– İndi ki, iş bu yerə çatdı, hesab elə, yüz həştad səkkiz kərəm beş tümənin nə qədər eləyir, çıx o puldan qatırının pulunu, əlbağısını qaytar!
Qazı dedi:
– Vermərəm.
Keçəl dedi:
– Deyirəm ver! Verməsən tövlədəki inək mənim. Qazı ilə keçəl istədilər dalaşsınlar, camaat qoymadı, keçələ dedilər:
– Şeytana lənət oxu!
Keçəl dedi:
– Mən şeytana lənət oxumaram. Qazıdan haqqımı istəyirəm. Camaat araya girib qazını qaçırtdılar. Keçəl gördü ki, qazı qaçdı, tüpürüb dabanına qazının dalısıncan qaçdı. Bir az getmişdi ki, keçəlin qabağına bir nəfər çıxıb dedi:
– Hara gedirsən?
Keçəl dedi:
– Nə işinə qalıb?
Dedi:
– Soruşuram.
Keçəl dedi:
– Sən kimsən?
Dedi:
– Mən şeytanam. Sən ki, mənə lənət oxumadın, mən sənə xeyir verəcəyəm.
Keçəl dedi:
– Çıxıb getsənə işinin dalısınca. Səndən nə şeytan olar?
Şeytan dedi:
– Xalis şeytanam ki, dayanmışam qabağında. Gəl mən bir dua oxuyum, sənin sir-sifətini dəyişim, özüm də olum qatır, məni min, apar həmin qazıya sat, amma noxtamı əldən vermə!
Keçəl razı oldu. Şeytan bir dua oxudu, oldu qatır. Keçəl tez atılıb mindi qatıra, çəkdi birbaş qazının evinin qabağına. Qazı üz-gözünü turşudub keçəl üçün yola baxırdı, gördü ki, bir nəfər qatıra minib budu gəlir.
Qazı keçəli tanımadı, saxlatdırıb qatırın əl-ayağına baxıb, dedi:
– Qatırı satırsan?
Keçəl dedi:
– Bəli, satıram.
Qazı soruşdu:
– Neçəyə deyirsən?
Keçəl dedi:
– İki yüz tümənə.
Qazı razı olub qatıra iki yüz verdi. Qazı evə gedib gəlincə keçəl qatırın noxtasını çıxardıb gizlətdi. Qazı gəlib, iki yüz tümən keçələ pul verib üstəlik bir qəbz də aldı, qatırı çəkdi tövləyə. Keçəl də öz keyfinə getməkdə olsun, eşit qazıdan. Qazı qatırı tövləyə bağlamışdı. Gəldi ki, qatırın qabağına bir az arpa tökə, gördü ki, qatır burnunu soxub bir deşiyə. Qazı istədi qatırın burnunu çıxarda deşikdən, gördü ki, olmur. Bir az keçmədi ki, qatırın başı, sonra bədəni keçdi deşiyə. Qazı yapışdı qatırın quyruğundan dartdı ki, çıxarda, quyruq çıxıb qaldı qazının əlində, qatır yox oldu. Qazı başı lovlu tövlədən çıxdı. Geyinib istədi ki, gedə şikayətə, bu dəmdə qazı üçün adam gəldi ki, bəs səni filan yerdə qonaqlığa çağırırlar. Qazı qonaq paltarını geyib getdi. Qazı məclisdə oturmuşdu ovqatı çox təlx, özündə, sözündə deyil idi, xəbər aldılar qazıdan ki:
– Nə üçün beləsən?
Qazı dedi:
– Bir mərdimazar oğlu mənə qatır satıb. Qatırı götürüb bağlamışdım tövləyə. Gəlib gördüm ki, qatır burnunu soxub deşiyə. Bir az keçmədi ki, girib deşiyə yox oldu.
Xəbər aldılar ki:
Qazı dedi:
– Satan adam budu qapıda. Gələndə gördüm.
Adam göndərib keçəli çağırdılar, xəbər aldılar keçəldən ki:
– Sən qazıya qatır satmısan?
Keçəl dedi:
– Yox.
Qazı əl atıb cibinə, qəbzi yerə çırpıb dedi:
– Bəs verdiyin qəbz?
Keçəl dedi:
– Ay camaat bu lotudu. Görmürsünüz oyun kağızı saxlayır? Heç görmüsüz ki, qatır da divar deşiyinə girə? Bu qazı deyil, lotudu, lotu.
Qazı qıpqırmızı qızardı. Keçələ dedi:
– Bəs qatırın quyruğuna nə deyirsən? Qatırı deşikdən çəkəndə quyruq qalıb əlimdə.
Keçəl dedi:
– Quyruğu görsət!
Qazı əl atıb qoltuğuna, qatırın quyruğunu çəkib çıxartdı, yerə atan kimi oldu saz.
Keçəl dedi:
– Ay camaat, bu oyun kağızı, bu da saz. Bu qazı deyil, lotudu.
Keçəli buraxıb düşdülər qazının üstə, o ki, vardı döyüb atdılar bayıra. Keçəl gedib qazının evinə, əlinə düşən qiymətdə ağır, vəzndə yüngül, nə ki, var, yığıb yığışdırıb, çıxıb getdi nənəsinin yanına. Keçəl qazının malını yedi, keyf çəkdi, qazının ara yerdə qol-qabırğası sındı. Göydən üç alma düşdü, biri mənim, biri sənin, birisi də nağıl danışanın."
"Bəndərpuş vilayətində Əhməd adında kasıb bir kişi olurdu. Bunun bircə arvadından başqa heç kəsi yox idi.
Yazıq kişi azara düşüb daha oduna gedə bilmədi. Əhmədin arvadı Nisə gördü ki, Əhməd yorğan-döşəyə düşüb, evdə də yeməyə əppəkləri yoxdu, ərindən gizlin götürüb baltanı üz qoydu meşəyə ki, odun qırıb bazara satsın, bəlkə axşama əppək pulu düzəldə bilsin. Nisə çatıb meşəyə, o ki vardı odun qırandan sonra böyük şələ odun bağlayıb, götürüb qoydu yolun ortasına. Nisə bərk acımışdı, əlin atıb armud ağacından bir neçə armud dərib nuşcanlıqla yedi. Armudu yeyəndən sonra Nisəyə bərk susuzluq üz verdi. Durub endi bulağa, doyunca su içib əlin-üzün də yudu. Durub gəldi ki, odun şələsini götürüb getsin, gördü ki, şələnin üstündə bir gözəl quş oturub. Öz-özünə dedi: yaxşı oldu, tutub öldürərəm, ətini də xörək bişirərəm. Nisə yerdən bir daş götürüb atdı quşa. Quş qanad çalıb şələnin üstündən qalxanda bir iri yumurta salıb qalxdı havaya. Nisə tez yüyürüb yumurtanı götürdü. Yumurtanın qabığı o qədər nazik idi ki, davam eləməyib əzildi. Yumurtaya hayıfı gəlib çəkdi başına. İçən kimi şirinliyindən ciyəri alışıb başladı yanmağa. Tez enib bulağa doyunca su içdi, səriyib odun şələsin dalına, evə gəldi. Şəhərə çatan kimi istədi ki, dönüb getsin bazara, yolu yarı eləməmişdi ki, elə bir sancı bunu tutdu ki, gözləri çaxmaq çaldı. Başı gicəllənib ürəyi bulandı, ancaq yenə də bir təhərnən durub gəldi evə. Əhməd durub çıxdı arvadının qabağına, dedi:
– Ay arvad, nə olub?
Dedi:
– Ay kişi, ölürəm.
Nisə başına gələni ərinə nəql elədi. Əhməd xəstə-xəstə odunu götürüb, getdi bazara, satıb puluna əppək alıb gətirdi. Bu gündən sonra Əhmədin arvadı Nisə yorğan-döşəyə düşdü, doqquz ayın tamamında bir oğlu oldu. Əhməd uşağı görən kimi bağrı çatlayıb öldü. Nisə xala əri öləndən sonra uşağın adını Həsən qoydu. Uşaq iki aylığında ayaq tutdu, bir yaşında böyük adamlar kimi yeriməyə başladı. Həsən böyüyüb doqquz yaşına çatdı. Nisə də qapılarda dilənib çörək pulu qazanırdı. Qurban bayramı idi. Bütün Bəndərpuş əhli böyükdən kiçiyə qoyun aparıb, meşədə sərin bulağın başında kəsib, yeyib-içirdilər. Həsən də uşaqlara qoşulub meşəyə getdi. Bütün Bəndərpuş əhli yeyib-içib keyfdə idilər. Bu dəmdə iki nataraz ayı ağacların arasından çıxıb, şığıdı bunların üstünə. Bəndərpuş əhli ayıları görəndə qorxuya düşüb üz qoydular qaçmağa. Həsən ayıları görmürdü, öz-özünə fikirləşdi ki, aya, bu camaat niyə qaçır. Dönüb sağına baxanda gördü ki, meşənin kənarında iki nataraz ayı var. Həsən başa düşdü ki, camaat ayıdan qorxub qaçır. Tez yeridi ayılara tərəf, elə bir nərə çəkdi ki, nərənin zərbindən yer-göy titrədi. Yapışıb ayıları, vurub baş-başa cəhənnəmə vasil elədi. Bəndərpuş əhli bir təpə üstündə durub baxırdı, yəqin eləmişdilər ki, Həsəni ayılar bu dəqiqə yeyəcək. Elə ki, gördülər Həsən ayıları tələf elədi, yerbəyerdən alqışlayıb Həsəni əl-əl üstə aldılar. O ki var hörmət elədilər. Şad ürəknən yeyib-içib keyf məclisini başa vurdular. Axşam Bəndərpuş əhli evlərinə dağıldılar. Al xəbəri kimdən, Bəndərpuş vilayətinin padşahından. Bəndərpuş padşahı vilayət içərisində ən məşhur bir padşah idi. Bunun gözünün ağı-qarası Pəri deyilən bir qızı var idi. Özü də qız nə qız... Qaşlar kaman, gözlər qan piyaləsi, burun hind fındığı, sinə səmərqənd kağızı, məmələr şamama kimi yumru, zər-ziba içində, on beş yaşında, cavan tovuz misalı bir qız. Pəri xanıma çox elçilər gəlmişdi, amma atası qızını heç kəsə verməyib evdə saxlayırdı.
Pəri xanım bir gün atasından izin alıb qızlarnan bağa çıxdı. Pəri xanım bu dəfə qırx qıznan bağa çıxmışdı. Al xəbəri Kaşkaş pəhləvandan. Kaşkaş pəhləvan Pəri xanıma vurğun idi. Kaşkaş pəhləvan bir gün durub şikar bəhanəsi ilə gəzirdi. Yolnan keçib gedəndə güzarı düşdü Pəri xanım olan bağa. Gördü burda bir bağ var gəl görəsən. Dünyada hər cür ağacı olan bir laləzar gülzar bağdı. Bağda gül bülbülü, bülbül gülü çağırır. Bənövşələr açıb, ağaclar yarpaqlanıb, nərgizlər baş göstərib, elə bil ki, behiştin bir guşəsidi. Bu bağın içində ceyran misalı bir qız sallana-sallana yüz naz-qəmzə ilə qırx qıznan seyr edir.
Kaşkaş pəhləvan Pəri xanımda bu cür gözəlliyi görən kimi könül əldən veribən izinsiz bağa daxil oldu. Qızlar onu görən kimi qışqırıb qaçdılar. Bağda tək Pəri xanım qaldı. Kaşkaş pəhləvan yapışıb Pəri xanımın zərif biləyindən, basıb atının sağrısına götürüb qaçdı. Qızlar bağda Pəri xanımı axtarmağa başladılar. Ancaq nə qədər axtardılarsa, tapa bilmədilər. Hər tərəfdən əlləri üzülüb kor-peşiman gəldilər Pəri xanımın atasının yanına, dedilər ki: taxtı-tacın dağılsın, Pəri xanım itibdi. Qızlar belə deyəndə padşah çox qəmgin oldu. Dərhal bütün şəhərə adam saldırdı, ancaq Pəri xanımdan heç bir soraq tapmadı. Padşahın hər yerdən əli boşa çıxanda, şəhərdə bir abid var idi, həmin abidi çağırtdırıb dedi:
– Abid, əgər qızım Pəri xanımın yerini mənə desən, səni dünya malından qəni elərəm.
Abid kitablara baxıb dedi:
– Padşah sağ olsun, Pəri xanım sağdı.
Dedi:
– Hansı vilayətdədi?
Abid bir də kitabları açıb baxdı, başını bulayıb dedi:
– Padşah sağ olsun, sənin qızını Kaşkaş pəhləvan aparıbdı.
Padşah Kaşkaş pəhləvanın adını eşidən kimi qorxu düşdü canına. Çünki Kaşkaş pəhləvan dünya üzərində üç qardaşı kimi çox şücaətli pəhləvandı. Kaşkaş çox padşahların gözün ağlar, taxtı-tacın viran eləmişdi.
Padşah dedi:
– Abid, bəs necə edək ki, Pəri xanımı Kaşkaş pəhləvanın əlindən alaq?
Abid açıb kitabları təzədən baxdı. Bir neçə kərəm kitabları varaqlayıb gözdən keçirəndən sonra, dedi:
– Padşah sağ olsun, Bəndərpuş mahalında bir pəhləvan peyda olubdu. Pəri xanımı gedib, götürüb gəlsə o gedib götürüb gələ bilər.
Padşah xəbər aldı:
– Kim ola o pəhləvan?
Abid dedi:
– Bəndərpuş mahalında, Əhməd oğlu Kəl Həsən.
Abid sözünü deyib, çıxıb getdi.
Padşah vəziri çağırtdırıb dedi:
– Vəzir, gərək gedib Bəndərpuş mahalından Əhməd oğlu Kəl Həsəni tapıb gətirəsən.
Vəzir dedi:
– Şah sağ olsun, mən Əhməd oğlu Kəl Həsəni haradan tapıb gətirim?
Padşah qəzəblənib dedi:
– Vəzir, sənə dörd gün vaxt verirəm.
Vəzir əlacsız qalıb üz qoydu Bəndərpuşa. Çatıb Bəndərpuşa, şəhəri gəzib dolandı, ancaq Əhməd oğlu Kəl Həsəndən bir soraq tapmadı. İstəyirdi ki, qayıdıb gedə, gördü ki, küçənin ortalığında iki uşaq aşıq-aşıq oynayır. Kiçik böyügün aşığını götürəndə, böyük uşaq kiçiyə dedi:
– Aşığımı ver!
Böyük dedi:
– Vermirəm.
Kiçik dedi:
– Sən də Kəl Həsənin yerişini yeriyirsən, nədi?
Uşaq belə deyəndə vəzir əl atıb tutdu uşağın qolundan, dedi:
– Al, bu sənin üçün pul, Kəl Həsənin evini mənə göstər!
Uşaq vəzirdən pulu alan kimi, düşdü vəzirin qabağına. Vəziri Kəl Həsənin evinə aparmaqda olsun, al xəbəri Kəl Həsəndən. Kəl Həsən düz on altı yaşına çatmışdı. Onun gücdə pəhləvan əgər axtarsaydın dünyanı, tapa bilməzdin. Amma bir eybi var idi ki, alt çənəsi quş ürəyinə oxşayırdı. Vəzir Kəl Həsənin qapısına çatıb qapını döydü. Kəl Həsən durub çıxdı darvazaya. Vəzir baxıb gördü ki, döydüyü darvaza açıldı. Bir nəfər nəhəng bir şey çıxıb qabağa, xəbər aldı:
– Kimi istəyirsən?
Vəzir dedi:
– Mənə Kəl Həsən gərəkdi.
Dedi:
– Kəl Həsən nəyinə gərəkdi?
Vəzir gördü ki, bu adamın gözlərindən cin çıxır. Əgər bir az da bərk danışsa, iki barmağının arasında sıxıb suyunu çıxardacaq, qorxaqorxa dedi:
– Padşah çağırır.
Kəl Həsən dedi:
– Kəl Həsən mənəm.
Vəzir dedi:
– Elə isə gəl gedək!
Kəl Həsən dedi:
– Bir balaca dayan, gedim geyinim, sonra gəlim.
Kəl Həsən gedib, ayağına çarığın, başına papağın, əyninə yüz yerdən yamağı olan donun geyib düşdü vəzirin qabağına.
– Padşah, dur ayağa, Kəl Həsən gəlir.
Padşah çox intizardı Kəl Həsəni görə. Bir də gördü ki, qabağında nə boyda bir adam dayandı, əynində don, ayağında çarıq.
Vəzir astaca dedi:
– Kəl Həsən budu.
Padşah Kəl Həsənə yer göstərdi ki, otura. Kəl Həsən hansı kürsüyə yanını qoydu, kürsü davam eləməyib qırıldı... Padşah təəccüb elədi, istədi acıqlanıb Kəl Həsəni qova. Amma bu sir-sifəti Kəl Həsəndə görüb qorxusundan dinmədi. Axırda Kəl Həsən dizin vurub yerə yerdə oturdu.
Kəl Həsən oturandan sonra, padşah dedi:
– Ey oğlan, mən səni Kaşkaş pəhləvanın qabağına göndərsəm gedərsənmi?
Kəl Həsən dedi:
– Nə üçün məni onun qabağına göndərirsən?
Padşah dedi:
Kəl Həsən razı olub, padşahnan şərt bağladı.
Kəl Həsən dedi:
– Mənə yeddi qazan aş, bir at, bir dəst pəhləvan paltarı ver!
Padşah yeddi qazan aş bişirtdirdi. Aşı çəkdilər. Kəl Həsən o saat yeddi qazan aşı yeyib qurtardı. Padşah yetmiş pud poladdan Həsən üçün paltar, qılınc, qalxan döydürdü. Kəl Həsən polad paltarı geyib, at istədi. Hər hansı at gəldi, Həsən atı minən kimi beli sındı. Kəl Həsən nərə çəkib dedi:
– Mənə at!
At tapılmadı. Yapışıb vəzirin saqqalından atıb göyə, tutub ovcunun içində, tulladı padşahın üstünə ki:
– Get, padşaha denən mənə at versin.
– Aman, ombam çıxdı.
Padşah xəbər aldı:
– Vəzir, nə olub?
Vəzir dedi:
– Evini Allah yıxsın, bu nə xətadı saldın bizi. Tövlədə at qalmadı, məndə də qol-qıç. Həsən hansı atı mindi, atın beli davam gətirmədi, sındı. İndi at istəyir.
Padşah əmr verdi ki, tövlədəki ərəbatı açıb versinlər Kəl Həsənə. Adam gedib ərəbatı tövlədən açıb gətirdi. Kəl Həsən mindi ərəbatı. Bir-iki dəfə o yan, bu yana çapıb gördü ki, bəli, ərəbatı davam gətirəcək, üzün çevirib bina qoydu yol getməyə. Neçə mənzil yol gedib, gəlib gecəni bir qarının evinə çatdı. Qarının darvazasını döyməyə başladı. Qarı bayıra çıxıb gördü ki, qapıda bir nataraz adam dayanıb. Xəbər aldı:
Kəl Həsən dedi:
– Qarı nənə, bu gecə sənə qonağam.
– Ay başına dönüm, mənim elə tövləm hanı, atını bağlayım.
Dedi:
– Artıq-əskik danışma!
Bir çəngə qızıl çıxardıb basdı qarının ovcuna. Qarı qızılın xətrinə kəl Həsəni evində saxladı.
Kəl Həsən qarıya pul verib özünə bir qazan aş bişirtdirdi. Yeyib içəndən sonra gecəni yatıb səhər elədi. Səhər qarıya dedi:
– Qarı nənə, Kaşkaş pəhləvan hansı vilayətdə olur?
Qarı dedi:
– Allah xatirinə məni qana salma. Onun üçün xəbərçi çoxdu. Quş quşluğu ilə onun adını çəkə bilmir.
Kəl Həsən dedi:
– Qarı, canını istəyirsən de! Yoxsa səni tükündən asaram.
Qarı qorxa-qorxa dedi:
– Kaşkaş pəhləvanın bu yaxında, çay qırağında bir bağı var, padşah qızı Pəri xanımnan orda olur.
– Ey cavan, heyif səndən, bu saat Kaşkaş pəhləvan gəlib səni də öldürər, məni də.
Kəl Həsən dedi:
– Ey nazənin, mən Kaşkaş pəhləvanı gəzirəm.
Qız dedi:
– Ey cavan, çıx yuxarı!
Pəri xanım xəbər aldı:
– Ey cavan, nə məqsədnən, kim tərəfindən gəlmisən?
Kəl Həsən dedi:
– Gəlmişəm Kaşkaş pəhləvandan Pəri xanımı alıb aparam.
Pəri xanım dedi:
– Ey cavan, bil və agah ol, mən Bəndərpuş padşahının qızı Pəri xanımam.
Bir gün qızlarnan atamın bağını gəzməyə çıxmışdım, Kaşkaş pəhləvan yolnan keçib gedəndə mənim gözəlliyimə aşiq olub götürüb qaçdı. Burda çox əziyyətlər çəkdim, ancaq ona rəy vermədim, axırda əlacsız qalıb dedim: indi ki, istəyirsən mənim vüsalıma çatasan, bir il gözləməlisən. Bu gün bir il tamamdı, harda olsa gəlib çıxar.
Pəri Həsənə belə deyəndə, Kəl Həsən dedi:
Kəl Həsən gecəni Pəri xanımın yanında qaldı. Səhər durub Pəri xanım ilə bağ-bağatı gəzməyə başladılar. Bunlar gəzməkdə olsunlar, al xəbəri Kaşkaş pəhləvandan. Kaşkaş pəhləvan şikara çıxmışdı, bir ili tamam olub Pəri xanımı yoluxmağa gəlirdi. Kaşkaş pəhləvan qoşun ləşkərnən bağa daxil oldu, gördü ki, paho, Pəri xanım bağda, yanında da bir pəhləvan.
Kaşkaş bunu görəndə onların yanına gəlib dedi:
– Ay nadürüst, buraya quş gəlsə qanad salar, qatır gəlsə dırnaq salar, sən hara, bura hara?
Kəl Həsən dönüb geriyə baxdı. Kaşkaş pəhləvan irəli gəlib əl atdı qılınca.
Kəl Həsən dedi:
– Pəhləvan, onu bil pəhləvanlarda üç nişan olar: bir-birinə hərbəzorba gəlmək, qılınc çalmaq, güləşmək. Mən hər üçünə varam, buyur, bu meydan, bu da şeytan.
Kaşkaş Kəl Həsənin bu sözünü eşidən kimi çəkib qalxanı başına əl atdı qılınca. Kəl Həsən tərlan kimi atıb özün meydana, başladılar cəngə. Hər iki pəhləvan qılınc qalxandan, oxdan, nizədən çıxdı, ancaq heç birisi o birinə bata bilmədi. Başladılar güləşməyə. Kaşkaş pəhləvan ha istədi Kəl Həsəni vursun yerə, gücü çatmadı. Həsən əl atıb tutdu Kaşkaş pəhləvanın kəmərindən, götürüb elə vurdu yerə ki, tikəsi tazıya çatmadı.
Pəri xanım bu şücaəti Kəl Həsəndə görüb düşdü onun əl-ayağına ki:
– Yaxşı qurtardın canımı bu bədsifətin əlindən.
Kəl Həsən Pəri xanımla bərabər ata minib yola düşdülər. Neçə gün, neçə gecə yol gəlib, çatdılar bulaq başına. Kəl Həsən dedi:
– Pəri xanım, mən neçə gündü ki, yuxusuzam, izin ver yatım.
Pəri xanım izin verdi. Kəl Həsən uzanıb çəmənlikdə yatmaqda olsun, al xəbəri Kaşkaş pəhləvanın ortancıl qardaşı Bəlğ pəhləvandan. Bəlğ pəhləvan Kaşkaş pəhləvanın yanına gəlirdi ki, qardaşını yoxlasın. Gəlib çatdı qalaçaya, gördü ki, qardaşının başını kəsib atıblar. Pəri xanım da yoxdu. Bəlğ pəhləvan minib yel atına, dərə-təpədən aşıb çatdı haman meşənin kənarına. Pəri xanımı görən kimi tanıdı. Dərhal Pəri xanım götürüb qaçdı. Bir az keçəndən sonra Kəl Həsən ayılıb gördü ki, Pəri xanımı aparıblar. Minib ərəbatına çapdı dalınca, ancaq Bəlğə çata bilmədi. Bəlğ Pəri xanımı götürübən gəldi qalaçasına, düşüb yel atından Pəri xanımı bağlı bir otağa saldı. Al xəbəri Kəl Həsəndən. Kəl Həsən gəlib çatdı bir şəhərə, gördü ki, yolun kənarında bir cavan əyləşib göz yaşı axıdır.
Kəl Həsən dedi:
– Ey cavan, nə üçün ağlayırsan?
Cavan dedi:
Adaxlım da ona getmək istəmir, tutub onu salıbdı zindana.
Kəl Həsən çox nazikürək idi, cavana dedi:
– Ey cavan, qəm yemə, bu dəqiqə səni məşuqənə yetirərəm.
Paşa kağızı alıb, oxuyandan sonra xəbərdar oldu. Tez nə ki, pəhləvanlar var idi, yığıb göndərdi Kəl Həsənin meydanına. Kəl Həsən durub baxırdı, gördü ki, pəhləvanların qabağı açıldı. İşdən xəbərdar olan kimi bir nərə çəkib özünü vurdu dəryayi-ləşkərə. Burda bir qırhaqır saldı ki, gəl görəsən. Paşaya xəbər gedib çatdı ki, pəhləvanlarını Kəl Həsən qırıb qurtardı. Paşa nə ki qoşunu var idi göndərdi. Kəl Həsən gördü ki, qoşun gəlir, səs eləyib ərəb atına, qoymadı qoşun şəhərdən kənara çıxa. Bir nərə çəkdi. Nərə çəkən kimi, qoşuna qorxu düşüb, üz qoydular qaçmağa. Kəl Həsən özünü yetirdi paşaya, yapışıb saqqalından elə vurdu yerə ki, tikəsi ələ keçmədi. Bütün otaqları bir-birinə vurub gəlib çatdı kiçik bir otağa, gördü ki, otağın qapısında bir nəfər qarı oturub.
– Aç qapını!
Qarı dedi:
– Paşadan izin olmasa qapını açmaram.
Qarı belə deyəndə Kəl Həsən acığı tutub əl atdı qarıya, götürüb elə çırpdı yerə ki, qarı xurd-xəşil oldu. Bir təpik qapıya çəkdi, qapı laybalay açıldı. Kəl Həsən girib içəri gördü ki, bir nazənin sənəm, qabağında qızıl teşt göz yaşıynan dolubdu. Tez qızın qolundan tutub çıxartdı bayıra. Çağırıb həmin oğlanı nişanlısını verdi ona, haman oğlanı paşa tikib, yeddi gün, yeddi gecə bunlar üçün toy elədi. Toydan sonra Kəl Həsən minib ərəbatına çapa-çapa bina qoydu getməyə. Gəlib çatdı bir köhnə xarabalıq dəyirmana. Atın çəkdi içəri, özü də bir tərəfdə daldalandı ki, səhər açılan kimi çıxıb getsin. Gecədən bir qədər keçəndə gördü ki, dəyirmana iki ceyran girdi. Girən kimi cildlərini soyunub, olub bir cüt qız oturdular.
Kiçik bacı böyük bacıya dedi:
Böyük bacı dedi:
– Bacılı-bacı, bu gün Kaşkaş pəhləvanın qardaşı Bəlğ Bəndərpuş padşahının qızını götürüb qaçırtdı, onun tamaşasına çıxıb evə gecikdim.
Can bacılı, sən niyə gecikdin?
Kiçik bacı dedi:
– Mən də ona görə gecikdim ki, kol-kosluqdan gəlirdim, gördüm ki, meşənin içində bir zarıltı gəlir. Gəlib meşəyə gördüm ki, orda bir qalaça var. Çıxdım qalaçanın gözlüyündən başladım baxmağa. Gördüm ki, bir orta sinnidə pəhləvan, əlində qızıl gül ağacından bir çubuq, qabağında lüt anadangəlmə bir qız. Çubuğu çəkir qıza deyir: qız, gəl mənə, qız nalə çəkib deyir ki, istəmirəm. Bir müddət bunlara baxdım. Haçandan-haçana oğlan çıxıb bayıra, qapını qızın üzünə bağlayıb çıxıb getdi. Mən də ona görə evə gecikdim. Kiçik bacı ilə böyük bacı belə deyəndə, Kəl Həsən əl atıb kiçik bacının ceyran dərisini oğurladı. Qızlar gecəni səhərə kimi orda qaldılar. Səhər istədilər çıxıb gedələr, kiçik bacı ceyran dərisinin yox olmağını görüb bacısına dedi:
– Can bacı, ceyran cildim yoxdu, oxşayır aramızda bəni-insan var.
Kiçik bacı xarabalıqda car çəkib dedi:
– İnssən, cinsən, hər kəssən mənim cildimi ver!
Pərzad qız belə deyəndə Kəl Həsən özünü atdı ortalığa.
Pərzad qız dedi:
– Cildimi ver!
Kəl Həsən dedi:
– Mənə o qızın yerini göstər, cildini verim.
Belə deyəndə Pərzad xanım razı oldu. Kəl Həsən Pərzad xanımın ceyran cildini verdi. Alıb cildi çəkdi
əyninə, oldu ceyran, dedi:
– Gəl dalımcan!
Kəl Həsən düşdü Pərzad xanımın dalıncan. Gəlib çatdılar haman meşəyə. Kəl Həsən gördü ki, burda bir qalaça var ağzında qıfıl. Kəl Həsən durdu pusmağa. Gecə bir də gördü ki, bir nəfər atnan gəlib çıxdı həmin meşəyə, atın bağladı, çıxıb qalaçanı açan yerdə Kəl Həsən əl atıb tutdu biləyindən, çırpdı yerə, oturub sinəsinin üstə başını kəsdi. Sonra qalaçanın qapısını sındırıb girdi içəri, gördü ki, burda qız var, yarıya kimi torpağa basdırılıb.
– Ey qız, bu nə əhvalatdı?
Qız dedi:
– Ey cavan, bil və agah ol! Mən Firəng padşahının qızı Şərəfəm.
Atamın öz vəziri mənim gözəlliyimə aşiq olub neçə kərə mənə öz könlünü açdı, mən rədd elədim. Bir gün yenə gəldi mənim yanıma. Ha elədi, yenə də ona rəy verməyib dedim:
– Bir də gəlsən atama deyəcəyəm.
Vəzir bu sözdən qorxuya düşüb, bir gecə məni oğurlayıb bu qala-çaya qaçdı. Düz bir ildi ki, burda məni saxlayır. Hər gecə durub gəlir, istəyir ki, mənə haram qatsın, mən qoymuram. Bax o çubuqlarnan məni döyüb, çıxıb gedir. Amandı, ay cavan, məni bu qansızın əlindən qurtar! Yoxsa bu saat gəlib mənə zülm edəcək.
Kəl Həsən dedi:
– Çıx bayıra gör o kimin cəmdəyidi?
– Mənim canımı bu bədrəngin əlindən yaxşı qurtardın.
Kəl Həsən Şərəf xanımı qoyub ərəb atının tərkinə, birbaş gəldi Bəndərpuşa. Şərəf xanımı tapşırdı anasına, yenə də minib ərəb atına, bina qoydu yol getməyə. Dərələrdən sel kimi, təpələrdən yel kimi, badi-sərsər kimi, ayaq üzəngidə, diz qabırğada, ata bir-iki mahmız vurub neçə mənzil yol gəlib, çatdı bir qalaçaya. Gördü ki, bura bir balaca şəhərdi, dörd tərəfdən möhkəm divar çəkilib, içəri girmək mümkün deyil. Kəl Həsən diqqətlə baxıb gördü ki, darvazanın üstündə bir pəhləvan var, özü də daşdan yonulub, vurulub divara. Kəl Həsən dedi: nə varsa bu şəhərdə var. Çəkib ərəb atını bir tərəfdə bağladı, gəlib qalaya sarı yapışdı darvazadan, iki möhkəm güc verdi, üçümüncüdə darvazanı qoparıb uzatdı yerə, girdi şəhərə. Gördü şəhər əhli yatıb, amma bir tərəfdən işıq gəlir. Kəl Həsən yeridi irəli. Gördü bura balaca bir qalaçadı, amma qapısına səkkiz yerdən möhür vurulub. Kəl Həsən qapını sındırıb girdi içəri, gördü ki, Bəndərpuş padşahının qızı Pəri xanım əli-qolu zəncirli, qalaçanın bir küncündə bağlanıb. Pəri xanım Kəl Həsəni görən kimi sevindiyindən güc verib zənciri qırıb sarıldı Kəl Həsənin boynuna. Kəl Həsən Pəri xanımın əl-qolunu açıb dedi:
– Pəri xanım, hazırlaş gedək!
Pəri xanım hazırlıq görməkdə olsun, al xəbəri Bəlğ pəhləvandan. Bəlğ pəhləvan səhər durub Pəri xanımın yanına gəlirdi. Gəlib qala çaya çatdı. Çatan kimi gördü ki, qalaça laybalay açıqdı. Belə görəndə o elə bir nərə çəkdi ki, Kəl Həsən Pəri xanımın yanında özünü bir boy atdı. Tez durub çıxdı bayıra. Bəlğ pəhləvanı görən kimi Kəl Həsənin gözləri qızdı, bir nərə çəkib atdı özünü yerə. Hər ikisi başladılar süpürləşməyə. Süpürləşəndən sonra Kəl Həsən əl atıb qılınca, Bəlğ pəhləvannan qılınc davasına başladı. Kəl Həsən baxıb gördü ki, qılınc davasından bir şey çıxmadı, əl atdı kəmənd qılaf&% Kəl Həsəni alqışlaya-alqışlaya paytaxta gətirdilər.
Padşah əmr elədi:
– Məni istəyən Kəl Həsənə xələt versin!
Kəl Həsən padşaha dedi:
– Vədəyə sözün nədi?
– Vəzir, Pəri xanımı Həsənə verək, ya yox?
Vəzirin Kəl Həsəndən zəndeyi-zəhləsi gedirdi. Pəri xanımı da öz oğluna almaq istəyirdi, dedi:
– Kəl Həsəni alqışlaya-alqışlaya paytaxta gətirdilər.
Padşah əmr elədi:
Kəl Həsən padşaha dedi:
– Vədəyə sözün nədi?
Kəl Həsən belə deyəndə, padşah dedi:
Kəl Həsən razı oldu. Padşah vəziri çağırtdırıb dedi:
– Vəzir, Pəri xanımı Həsənə verək, ya yox?
Vəzirin Kəl Həsəndən zəndeyi-zəhləsi gedirdi. Pəri xanımı da öz oğluna almaq istəyirdi, dedi:
– Padşah sağ olsun, sənin qorxun təkcə Kaşkaş pəhləvandan idi, onu da ki, Kəl Həsən öldürdü. Gəl sən bir qonaqlıq çağır, Kəl Həsənin xörəyinə zəhər tök ölsün. Qızın rəiyyətə yox, padşaha layiqdi. Ağıldan seyrək padşah razı oldu. Kəl Həsən üçün məclis düzəltməkdə olsun, al xəbəri Şərəf xanımdan. Şərəf xanım Kəl Həsənin gəlməyini eşidib əl-ayağına həna yaxıb çıxdı onun qabağına. Kəl Həsən anası Nisə ilə, Şərəf xanımla görüşüb öpüşdülər. Kəl Həsən Şərəf xanıma dedi:
– Gəl səni aparım atanın yanına.
Şərəf xanım Kəl Həsəndən bu sözü eşidən kimi gözündən yaş axıdıb dedi:
– Ey Həsən, bil və agah ol, mən səninəm, səndən də ayrılan deyiləm.
Kəl Həsən dedi:
– İndi ki, getmək istəmirsən, mən də səni özüm üçün saxladım.
Belə deyəndə Şərəf xanımla Kəl Həsən təzədən öpüşüb görüşdülər. Bunlar toy tədarükündə olsunlar, al xəbəri kimdən, Pəri xanımın atasından. Pəri xanımın atası Kəl Həsəni evinə qonaq çağırdı. Kəl Həsən getmək istəyirdi ki, Şərəf xanım dedi:
– Ey Həsən, gəl getmə!
Həsən dedi:
– Gərək gedəm.
Kəl Həsən durub gəldi padşahın məclisinə. Süfrə döşənib yeməkdə olsunlar, bir neçə tikə Kəl Həsən xörəkdən yeyən kimi dil-dodağı alışıb yandı. Padşah əmr verdi ki, Kəl Həsəni götürüb atsınlar yeddi dağın dalına. Otuza kimi əsgər gəlib Kəl Həsəni götürüb atdılar dərələrin birinə çıxıb gəldilər. Al xəbəri Simurq quşundan.
Simurq göynən gedirdi, gördü ki, dərə içində bir şey ağarır. Tez enib aşağı gördü ki, bir pəhləvandı. Simurq bildi ki, bunu zəhərləyiblər. Başladı Kəl Həsənin ağzını yalayıb, zəhərin çəkməyə. Bir az süd əmizdirib Kəl Həsənin ağzına, Kəl Həsəni ayıltdı. Kəl Həs özünə gəlib gördü ki, dar bir dərənin içindədi. Tez bildi ki, iş nə yerdədi. Simurqun qanadından öpüb pay-piyadə gəlib çıxdı Bəndərpuşa. Çəkib qılıncı nə ki padşah qoşunu var, ləşkəri var, qırıb çatdı. Gəlib otaqların birinə, gördü ki, padşahla vəzir qorxularından giriblər taxçaya. Əl atıb padşahla vəzirin boğazından elə vurdu yerə ki, tikələri tazıya çatmadı. Alıb Pəri xanımı götürüb gəldi. Bəndərpuş əhli belə gücü Kəl Həsəndə görəndə istədilər Kəl Həsəni padşah tikələr. Kəl Həsən razı olmadı. Kəl Həsən bir nəfər adam tapıb padşah tikdi. Yeddi gün, yeddi gecə toy eləyib Şərəf xanımla, Pəri xanımı aldı. Bəndərpuş xalqı keyf çəkib asudə yaşadılar."
Keçəl-keçəl daz eylər,
Yuvada pərvaz eylər.
Minər qamış altına,
Sağsağana göz eylər.
Keçəlin acığı dutub evə gəldi, gördü ki, anası evdə təkdi.
Keçəl dedi:
– Ana, nə bişirirsən?
Anası dedi:
Keçəl bərk acmışdı, dinməz oturub əvin bir küncündə anasını gözlədi ki, bir parça çörək alıb yesin. Amma çörəkləri yoxdu, günorta idi, keçəlin atası işdən gəldi. Gördü ki, atası iki parça quru çörək, bir az da xırda parça dəsmalından çıxarıb atdı süfrəyə.
Keçəl bərk acmışdı, tez çörəgin bir parçasını götürüb gördü ki, çörək çox qurudu. Keçəlin dişini sındırdı. Keçəl üzün atasına tutub dedi:
– Ata, bu çörəyi sənə kim verib?
Atası dedi:
– İki gündür ki, tacirbaşı Əlixanın çörəkçi dükanında odun yarmışdım, tacir bu çörəkləri mənə verdi.
Keçəl umaca dayanmadı, tez yarım çörəgi qoltuğuna vurub getdi tacirin qapısına. Gördü ki, tacirin oğlu qapıda oynıyır, bir quru çörəyə baxdı, bir də tacirin oğluna. Keçəlin dişi də sınmışdı, Allah deyib quru çörəgi vurdu tacirin oğlunun başına.
Tacirin oğlunun başından qan axa-axa getdi atasının yanına. Tacir oğlunun başının yarılmış görüb dedi:
– Oğlum, səni kim vurub?
Dedi:
– Keçəl vurubdu.
Tacir qəzəblənib adam göndərdi keçəlin dalısıncan. Eşit keçəldən.
Keçəl tacirin oğlunun başını yaran kimi özün yetirdi evlərinə, Anasına dedi:
– Naxoşam, yer sal.
Keçəl yatmaqda olsun. Tacirin adamları gəlib çıxdı. Keçəl gördü ki, tacirin adamları gəlir, özün vurdu naxoşluğa. Keçəlin atası tacirin adamlarının qabağına çıxıb dedi:
Dedi:
– Oğlun keçəl, tacirin oğlunun başını yarıb. Gərək keçəli aparaq tacirin yanına.
Dedi:
– Oğlum naxoşdur.
Tacirin adamları içəri girib gördülər ki, keçəl həqiqətən də naxoşdur, zarıltısından qulaq tutulur. Gedib tacirə xəbər verdilər, tacir əmr verdi ki, gərək gətirəsiz.
Tacirin adamları gəldi keçəlin yanına. Dedilər, səni tacirbaşı çağırır.
Gərək gedəsən.
– Məndə hal yoxdur tacirin yanına gedəm, əgər ona çox lazımam, qoy özü yanıma gəlsin.
Xəbər çatdı tacirə ki, keçəl belə deyir. Tacirbaşı qəzəblənib ayağa durdu. İstədi ki, keçəli tutdursun, axırda əlacı kəsilib özü piyada keçəlin yanına gəldi.
Keçəl gördü ki, tacir gəlir, saldı özünü naxoşduğa.
Dedi:
– Ana, gələn tacirbaşıdırsa, xahiş elə iki barmaqilə alt dodağımla üst dodağıma vursun.
Tacir təəccüb elədi, axırda əlacı kəsilib keçəlin ağzına iki barmağilə bərk vurdu, keçəl sınıq dişini saxlamışdı, tez yerə atıb bağırdı:
– Vay-vay, tacir dişimi qırdı.
Tacir baxıb gördü ki, keçəl bunu çox incidəcək.
Dedi:
– Keçəl, bu gün oğlumun başını niyə vurub yarıbsan?
– Mən yarmamışam.
Tacir dedi:
– Yalan demə.
Keçəl baxıb gördü ki, tacir bundan əl çəkmiyəcək, tez başını yorğanın altınnan çıxarıb dedi:
– Tacirbaşı, mənim atam sənin dükanında işləyir? Mən yolnan gəlirdim, sizin evinizin qabağında atama rast gəldim, özüm də bərk acmışdım, atamdan çörək istədim. Atam da səndən aldığı çörəgi mənə verdi, çörəgi dizimə vurdum. Çörək o qədər quru idi ki, dişimi sındırıb, əlimdən tollanıb yarısı atamın gözünü çıxartdı, bir parası da oğluvun başına dəydi. İndi mən səndən iki qabaq dişimi istəyirəm. Əgər verməsən divana, şikayətə gedəcəyəm.
Tacir baxıb gördü ki, keçəlin qabaq dişi düşüb. Bu tərəfdən də keçəlin atası gözünü bağlayıb. Gəldi tacirin yanına.
Keçəl dedi:
– Mən səndən şikayətə gedəcəyəm.
Tacir əlini cibinə salıb bir beşlik keçəlin ovcuna basıb durub getmək istədi. Keçəl dedi:
– Bəs atamın gözünün cəriməsi?
Tacir dedi:
– Sabah görüşərik.
Tacirbaşı getdi. Keçəl durdu, beşliyi verdi atasına, dedi:
– Ata gözüvü bağla, sabah səni divana aparacağam.
Eşit tacirdən. Tacir evinə getmişdi, amma yarı canı keçəlin yanında idi ki, səhər şikayətə getməsin. Keçəl gecəni yatıb səhər tezdən durub gəldi tacirin dükanına. Dedi:
– Nə deyirsən, atamın gözünün cəriməsini vermirsən, gedirəm divana.
Tacir dedi:
– Mənə bu günü də möhlət ver. Sabah atovun xəcalətindən çıxaram.
Keçəl pazı olub gəldi evnə.
Taciri fikir götürmüşdü. Bu dəm qoca bir qarı gəlib tacirdən pul istədi. Tacir acıqlanıb qarını qovdu.
Qarı dedi:
Tacir dedi:
Qarı dedi:
– Qadavı alım, yatmağa yerim, yeməyə çörəyim yoxdur.
Tacir dedi:
– Mənim boynuma, sən tədbir gör.
Qarı dedi:
– Keçəl bu axşam damda yatacaq, gecə adam göndər, yorğan-döşəginən ogurrasunlar, sora başını tez batıra bilərsən.
Tacir qarıdan razı qalıb dedi:
– Al bu nişanəni get bizə, deginən tacir deyir qonağım gələcəkdir, hazırlıq görsunlər.
Qarı atdana-atdana getdi tacirin əvinə xəbərə.
Axşam tacir dükanını bağlayıb evinə gəldi. Qarı üçün ambarda yatmağa yer düzəltdi. Tacir öz keyfinə məşğul olub, gecə yarıdan keçəndən sora üç nəfər öz adamlarından keçəlçün göndərdi. Keçəl damda yatmadı. Tacirin adamları keçəlin yerini tapdılar. Keçəli yorğana səriyib birbaş apardılar tacirin yanına. Tacirin ürəgi keçəlin əlindən yanıqlı idi. Gələn kimi keçələ bir bərk təpik vurdu, keçəl işdən xəbərdar idi, amma dinmirdi. Tacir əmr elədi ki, keçəli öz yatan evinə qoysunlar.
Səhər tezdən yorğan qarışıq ölənə qədər döysünlər. Keçəl tacirin dediklərini eşidirdi, tez tacirin nökərləri keçəli apardılar tacirin otağına. Tacir soyunub yatana qədər keçələ o qədər təpik vurdu ki, keçəlin anadan əmdiyi süd burnundan gəldi. Axırda tacir yorulub yatdı. Keçəl taciri yuxuya verib özün bayıra atdı. Gördü ki, tacir yatıbdı, tez kilimi yerə salıb taciri kilimə sarıdı, bərk-bərk bağlayıb uzatdı evin bir küncünə. Özünü bayıra atıb, nökərlərin bir dəst paltarını geyib tacirin qızılın doldurdu cibinə, aşağa düşüb nökərləri ayıltdı:
– Tacir əmr eləyir ki, keçəlin başının iyindən yata bilmir, hələ bu saat keçəli döyüb öldürsünlər.
Nökərlər keçəlin yerinə öz ağalarını çəkdilər həyətə, o ki var vurdular.
Amma tacirin naləsi göyə çıxırdı. Qarı gördü ki, döyülən keçəl döyül, tacirdi, dedi:
– Bəs keçəl hanı?
Nökərlər dedi:
–Palas arasındakı keçəldi.
Qarı nökərləri qoymadı. Palazı açıb gördülər ki, döyülən tacirdi.
Amma tacir yarımcandı. Nökərlər baxıb gördülər ki, işin üstü açılsa, iş yavalaşacaq, tacirin əl-ayağını bağlayıb atdılar çaya.
Keçəl tez özünü atasına yetirib ağır yüklərini yığıb gecəynən başqa şəhərə qaçdılar. Tacirdən götürdükləri pulu oturub rahat yedilər.
Onlar yeyib kef çəkdilər. Siz də var olun."
"Biri vardı, biri yoxdu. İki qardaş vardı, böyük qardaşın adı Salah, kiçik qardaşın adı Valah. Bular İsfahanda olurdular. Buların hər ikisi böyük, addı şəyirdlərdilər. Bular sınıx düşdülər, kasıb oldular ki, ta nətər.
Bir gün Salah Valahı çağırıb dedi:
– Qardaş, gəl burdan yığışaq bir şəhərə gedək abrımız açılmasın, ayıpdı.
Burdan yığışdılar, yavaş-yavaş getməyin binasını qoydular. Az getdilər, çox getdilər, dərə-təpə düz getdilər, çıxdılar bir şəhərə. Soruşdular ki, bura hankı şəhərdi?
Dedilər:
Bular hərəsi gedib bir tacirə nökər oldular. Buların ili tamam oldu.
Valahın ağası gətirdi haqq-hesab çəkdi ki, görək nəfimiz, ziyanımız nədi? Gördülər on iki abbası ikisinin nəfləri olub. Tacir dedi:
– Qalacaxsan bala, təzəliyək?
Dedi:
– Qalacağam.
Bular şərti təzələdilər, bu genə oturdu dükanda. O ili qaldı, gələn il genə başladılar haqq-hesab çəkməyə. Genə buların on iki abbası nəfləri oldu. Dedi:
– Bala, Allah bərəkət versin.
Sonra yenə soruşdu ki, bala, genə qalacaxsan, gedəcəksən?
Dedi:
– Qalacağam.
Tacir gördü ki, bı elə müsəlman adamdı ki, çox da yaxşı alver eləyir. O ili qaldı, alverin elədi, gələn il yenə haqq-hesab çəkdilər: on iki abbası nəfləri oldu. Valah üç ildə on səkkiz abbası nəf elədi. Kağızların təzələdilər. Bı o ürəginnən keçdi ki, bu ki belə düz alver eləyir, gərək buna maya verəm, özü alver eliyə. Bı heyində qardaş gəldi, dedi:
– Qardaş, getmirsən sən? Mən gedirəm.
Valah dedi:
– Ay qardaş, mənim nəyim var ki, gedəm.
Salah dedi:
Dedi:
– On səkkiz abbasım var.
Salah dedi:
– Altı yüz manat qazanmışam, mən gedirəm.
Valah dedi:
– Yox qardaş, mən onnan gedə bilmərəm.
Salah dedi:
– Onda sən çıx bazara, barı bir az uşaxlarına ayın-oyun al, ver aparım, deyim bunu alıb göndərib.
Valah çıxdı bazara, gördü ki, bir balaca uşağın əlində bir ləl var.
Soruşdu ki:
– Bala, satarsanmı?
Uşaq dedi:
– Sataram.
Dedi:
– Bala, nəçiyə verirsən?
Dedi:
– Əmi, bir az yeməli şey al, verim saa.
Valah getdi, bir az kişmişdən, noxuddan, ayın-oyun aldı, tökdü bunun ətəyinə.Ləli aldı, getdi. Dedi:
– Qardaş, mən gedə bilmiyəcəcəm. Kağızımızı bağlamışıq. Sən get, bı ləli də apar ver mənim külfətimə, xırıd eləsin uşaqları dolandırsın, mənim də işim yaxşıdı. İlim tamam olsun, gələcəyəm.
Salah ləli də götürdü mənzilbəmənzil gəldi çıxdı İsfahana. Arvad gəldi Salahın yanına dedi:
– Bəs, Valah necə oldu?
Dedi:
– Elə Valah gedəndə öldü.
– Bəs mənim bı yetimlərim necə olacaq?
Dedi:
– Mən nə bilim, gör necə olacaq?
Bir gün günorta vaxtıdı tacir dedi:
– Valah, bala, get havızdan aftafanı doldu, namazımızı qılax, vaxdı keçməsin.
Havız bir baxçadeydi bu tələsik-tələsik getdi ki, namazın vaxtı keçməsin. Ayağın qoydu kərpicə qalxanda kərpic düşdü yerə. Valah bir istədi kərpici yerinə qoysun, heç bilinməsin, gördü bı kərpicin altında bir küp var. Baxdı gördü, bı küpün içindəki elə ləldi ki, heç qiyməti yoxdu. Bı öz ürəyində dedi: “Ay allah, bı nə pis iş oldu. Tacir deyəcək ki, elə mən buna xayanat eləmişəm. Bı kərpici mən nətər eliyim qoyum yerinə ki, heç bilinməsin?”
Getdi aftafanı verdi, dedi:
– Ata, ürəyinə ayrı şey gəlməsin. Bərk getdiyim yerdə ayağımın altınnan bir kərpic qalxdı. Amma o ləllərə heç əlimi də vurmamışam.
Dedi:
– Bala, neynək. Get dükanına.
Kişi dəsdamazın alıb, namazın qıldı. Gəldi yavaşca həmən kərpici qalxızdı, gördü: bırda bir küpə ləl var ki, heç qiyməti yoxdu. Bı ləldən xeylaq çıxartdı, gətirdi əvə. Axşam olanda dedi:
– Valah, bilirsən nə var?
Dedi:
– Xeyr.
– Ləlləri gətirərsən, aparıb Çində xırıd eliyərsən.
Valah dedi:
– Baş üstə!
Tacir səhər bir neçə nökər də tutdu bunun yanına. Buları yola saldı.
Valah getdi Çinə, başdadı xırıd eləməyə. Sövdəgər ləllərin qalanını da çıxardıb gətirdi əvə. Yığdı bir sandığa. Bir kağız da yazdı qoydu içinə. Bı kağıza yazdı ki, ey Valah, bı ləlləri də, ordakı ləlləri də xırıd eliyib, verərsən, mal alarsan. Yük tutub öz vilayətinə gedərsən. Bırda nə yemisən, nə əziyyət çəkmişəm, hamısı halal xoşun olsun.
– Bir at minərsən bunu aparıp Çində verərsən Valaha. Bir kağız da dübarə yazdı verdi nökərinə:
Get, öz şəhərinə. Mataxlarını xırıd elə.
Nökəri saldı yola. Nağıllarda mənzil olmaz. Bı nökər günə bir mənzil, tey mənazil getdi çıxdı Çin şəhərinə. Getdi Valahı tapdı, gördü elə Valah xırıd eliyip yük tutub qayıdır. Nökər kağızı verdi. Açdı oxudu gördü belə yazıb. Sandığı açdı, gördü bir kağız da yazıb bıra qoyub. Valah buları da satdı, yük tutub İsfahana gəlməyin binəsin qoydu. Axır aradan üç il keçmişdi. Gəldi çıxdı İsfahana. Bu fikir elədi, öz könlündə dedi:
– Dünyadı dayna, bəlkə tamax artıxlıx eliyip ləli vermiyip. Hələ əvə getmiyim, görüm bir şey bilə bilərəmmi?
Gəldi bir karvansara tutdu, başdadı matahın xırıd eləməyə.
Bı bırda qalsın, sizə kimnən xəbər verim, şəhərdə qırx keçəl vardı. Bının birin öz aralarında paçcah tikmişdilər, qalanına da gündə hərəsinə bir aşıx donnux kəsmişdilər. Bı keçəl batdaxdan səki qayırmışdı.
Paçcah oturmuşdu səkidə ayağın-ayağının üsdən aşırmışdı. Birin vəzir, birin də vəkil tikmişdilər. Keçəl:
– Tutun, gətirin, basın, – deyirdi.
O saat əməl eləyirdilər. Həmən keçəl Valaha yaxın oldu.
Bir gün Valah gördü bir arvad o adama, bı adama əl açır ki, maa bir qəpik, iki qəpik verin. Gəldi Valaha. Valah baxdı gördü öz arvadıdı.
Dedi:
– Az, sən Valah sövdəgərin arvadı deyilsən?
Arvad dedi:
– Bəli!
Bı keçəl də bunu eşidirdi.
Dedi:
Arvad dedi:
– Xeyr, vermədi.
Dedi:
Arvad dedi:
– Salah gələndə getdim soruşdum dedi, Valah gedən kimi öldü.
Valah dedi:
Arvad gəldi Şah Abbasın yanına, dedi:
– Şah sağ olsun, mənim ərimnən qardaşı gedib başqa şəhərə. Gələndə Salah sövdəgərə bir ləl verib ki, bunu apar ver mənim külfətimə.
İndi gətirib verməyir. Mən də dilənirəm.
O saat fərraş yolladı:
– Gedin, Salah sövdəgarı çağırın.
Getdilər Salah sövdəgəri gətirdilər.
Şah Abbas dedi:
– Filan-fılanşüdə, adam qardaşının amanatın gətirib verməz? İndi arvadı dilənir.
Salah dedi:
– Şah sağ olsun, mən onu çoxdan vermişəm, arvad lotunun biridi, satıb yeyib, indi deyir, vermiyib. Neçə adam da şahat görkəzərəm.
Şah dedi:
– Get o şahatdarı da yığ gətir, gəl bura.
Getdi bir neçə yalançı şahat gətirdi. Hamısı dedi:
– Verdi.
Şah Abbas arvada dedi:
– Bunu, saa kim dedi?
Arvad dedi:
– Filan yerdə bir sövdəgər var, o dedi.
Şah Abbas dedi:
– O sövdəgəri gətirin bıra.
Onlar getdi gətirməyə. Keçəl əhvalı bilib, o saat dedi:
– Fərraşdarı gətirin bura.
Gedib gətirdilər.
Keçəl ayağın yerə döyüb dedi:
– Vurun bunları, məyər mənnən başqa bırda paçcah var?
Fərraşdar qaçdı, özdərin yetirdi Şah Abbasa.
Keçəllərdən ikisini göndərdi ki, gedin bu dəqiqə də o Abbasdınədi, onu gətirin bıra. Fərraşlardan əhvalı eşidib fikirləşdi. Bir də Şah Abbas baxdı gördü iki adam girdi içəri:
– Abbas kimdi? Paçcah onu çağırır.
Şah Abbas ürəyində dedi: “Sən öl, məsələ var”.
Vəzirə dedi:
– Vəzir Allahverdixan, dur gedək, görək bı nə deyir?
Yolda dedi:
– Vəzir Allahverdixan, əyər mən gedəndə durdu ayağa boynunu vurduracağam. Bunda bir kəramət var.
Yavaş-yavaş gəldilər keçəlin qulluğuna. Baxdılar gördülər heç bı keçəl başın yuxarı qalxızmır. Keçdilər qabağında durdular, gördülər heç, genə başın yuxarı qalxızmadı. Bir havırdan sora başın qalxızdı dedi:
– Abbas sənsən?
Dedi:
– Bəli.
– O sövdəgəri neynirsən çağırıp?
Dedi:
– Bəs belə-belə.
Dedi:
– Bəs belə-belə, yalan danışıb ona görə çağırtdırdım!
– Gedin Salah sövdəgəri də, şahatdarın da gətirin bıra.
– Sən o ləli vermisən arvada?
Dedi:
– Bəli.
Arvad da, Salah sövdəgər də, Valah sövdəgər də, Şah Abbas da, vəzir Allahverdixan da, şahatdar da bırda idilər.
Keçəl dedi:
– Buları doldurun bir otağa.
Doldurdular buları bir otağa. Yalnız Şah Abbasnan vəziri qaldı.
Şah Abbas vəzir Allahverdixana dedi:
– Sən öləsən, divan bunınkıdı, görək neyniyir.
Bı birəz batdax gətirdi, bunı balaca-balaca, qarpız-yemiş, xiyar, şamama boyda yumurtlatdırdı. Salah söydəgəri çağırtdırıb dedi:
– O ləli vermisəm arvada?
– Bəli. Beş-altı adamın yanında vermişəm.
Dedi:
– O ləl nə irilikdə idi? Bı batdaxların hansı boydeydi?
Salah dedi:
– İri təsbehin dənəsi boyda.
Dedi:
– Di, dur orda.
Fərraşın birinə dedi:
– O şahatın birin gətirin bıra.
Gətirdilər. Dedi:
– Əşi, o ləli sənin yanında verdi?
Dedi:
– Bəli.
Dedi:
– O ləl nə irilikdeydi? Qarpız boydaydı? Yemiş boydaydı? Boranı boydaydı? Nə boydaydı?
Bı da ləl görməmişdi, dedi:
– Boranı boydaydı.
Dedi:
– Onun rəngi nə rəngdəydi? Ağıdı, göyüdü? Nətəridi?
Dedi:
Şah Abbas dedi:
– Vəzir Allahverdixan, sən öləsən, divan bunınkıymış.
Keçəl dedi:
– Hə qoçağım, get dur orda.
Onnan da birin gətirtdirdi, dedi:
– Əşi, o ləli sənin yanında verib?
Dedi:
Dedi:
– Nə boydeydi?
Dedi:
– Qarpız irilikdeydi.
Dedi:
– Rəngi nətərdi?
Dedi:
– Ağ kağız kimiydi.
Bunu da saldılar o birilərinin yanına. Başqa birin çağırdılar, bunnan da soruşdu:
– Sənin yanında verdi?
Dedi:
– Bəli.
Dedi:
– Nə boydeydi?
Dedi:
– Yemiş boydeydi.
Dedi:
Dedi:
– Göyüdü.
Bunu da saldılar oların yanına. O birin gətirdilər.
Dedi:
– Sənin yanında verdi?
– Bəli.
Dedi:
– Nətəridi?
Dedi:
– Uzun şülləy idi.
Dedi:
– Rəngi nətər idi?
Dedi:
– İri xiyardan iriydi, rəngi də sarıydı.
Dedi:
– Qoçağım, sağ ol, get!
Apardılar bunu da onun yanına saldılar. Birin gətirdilər.
Dedi:
– Sənin yanında verdi?
Dedi:
– Bəli.
Dedi:
– Nə boydeydi?
Dedi:
– Şamamadan iriydi.
– Rəngi nə idi?
Dedi:
– Qırmızıydı.
Dedi:
– O biri sövdəgəri gətirin.
Valah sövdəgəri gətirdilər.
Dedi:
– Əşi, o ləli sənin yanında verdi.
– Bəli.
Dedi:
– Nə boydeydi?
– İri təsbehin dənəsi boyda.
Dedi:
– Rəngi nəydi?
Dedi:
– Onun rəngi bir olmaz, gah ağ çalar, gah yaşıl çalar, gah göy çalar, qarannıx yerdə işıq salar.
Qalxdı düşdü Şah Abbasın ayağına dedi:
– Şah, taa ixtiyar sənindi. Nə eləyəcəksən elə.
O saat Şah Abbas qayıtdı qırmızı geyindi, çıxdı taxta.
Dedi:
– Gətirin Salah sövdəgəri, şahatdarın da.
Gətirdilər. Arvadı da gətirdilər. Şahatdara dedi:
Dedilər:
– Qibleyi-aləm, bizim hərəmizə beş-on manat verdi ki, durun, biz də durdux.
Şahatdara dedi:
– Sizin boynunuzu vırdırmazdım. Amma indi vırdırıram ki, mənim şəhərimdə bir də belə iş olmasın.
Bı görk olsun diyə, buların boynun cəllad çağırtdırıp vırdırdı. Onnan da Salah sövdəgərin boynun vırdırdı. Sövdəgərin nə qədər malı vardı yığdı verdi bı arvada, dedi:
– Apar yeginən.
Sövdəgər dedi:
– Axşam gedim arvadın halın da soruşum, görüm məni tanıyacax, ya yox.
Axşam yavaş-yavaş gəldi əvinə sarı. Qapıdan girdi, gördü arvad xörəyi vırıp dəmə, dedi:
– Əy, arvad.
– Belə-belə olasan, dünən maa bir yaxşılıq eləmişən, bu gün maa arvad deyirsən?
Dedi:
– Arvad səf eləmə, mən sənin öz ərin Valah sövdəgərəm.
Arvad baxdı, gördü öz əridi. Təzədən görüşdülər. Valah başına gələnnəri arvada söylədi. Bırda xörəyi də yedilər, içdilər, yaşadılar.
O yedi yerə keçdi. Siz də yeyin, dövrə keçin. Göydən üç alma düşdü, biri mənim, biri özümün, biri də nağıl deyənin."
"Biri var imiş, biri yox imiş, bir padişah var imiş. Bu padişahın gözəl bir üzüm bağı var imiş. Padişah bir gün bağda gəzəndə görür ki, bağın tənəkləri qırılmış, xeyli üzüm dərub aparmışlar. Padişah bağbanı hizurinə istəyüb, ondan bu nə əhvalat olduğunu sorur. Bağban bir şey bilmədigini söyləyir. Padişah əmr edir ki, gecələr bağa qaravul qoysunlar, oğrunu dutsunlar. Bağa nə qədər qaravul qoyulursa, gecənin bir vəqti yatır. Oğru da gəlüb bağı talan edir. Padişahın üç oğlu var imiş. Bir gün oğluni hizurinə çağırıb, əhvalatı ona söyləyib, gecə bağda qaravul olub oğrunu dutmağı əmr edir. Böyük oğlu gecə bağa gedir. Gecədən bir neçə saat keçəndən sora yuxu bunu aparır. Sübh olanda görürlər ki, gənə də bağı xarab etmişlər.
Padişah ikinci gecə ortancıl oğlını göndərir, bu da ağşamdan bir az keçmiş yatır, genə oğru gəlib bildigini eləyir. Üçüncü gecə kiçik oğlunu göndərir. Bu isə yatmayım diyə, barmağının birini kəsüb yerinə duz doldurur. Gecənin bir vəxti görür ki, bağa bir zorba dev gəldi.
Şahzadə bilir ki, tənəkləri xarab edüb üzümü dərən budur. Tez nişan alub buna bir ox atır. Ox isə boşa keçir. Dev bağda adam olduğunu duyub tez qaçır. Şahzadə də bunun dalıncan düşür.
Bir xeyli yol gedəndən sora, qabaqlarına bir daş çıxır. Şahzadə görür ki, tez dev daşı qaldırır, altından bir quyu çıxır. Dev quyuya girir, daşı da gənə yerinə qoyur. Bunu gördikdən sora şahzadə evlərinə qayıdub, əhvalatı qardaşlarına söyləyir. İp götürüb qardaşlarilə quyunun başına gəlirlər. Şahzadə əl atır daşa, qaldurıb quyunun ağzından bir səmtə yığırlar, ipi belinə bağlayub quyuya düşür. Qardaşları da quyunun kənarında qalub bunu gözləyirlər. Şahzadə quyunun dibinə düşdikdən sora ipi açub yol getməgə başlayur. Bir qədər yol getdikdən sora bir imarətə yetişir. İçəri daxil olanda görir ki, bir təxtin üstündə üç gözəl qız əyləşmişlər. Qızlar bunu görəndə qorxuya düşüb buna diyirlər:
– Oğlan, sən nə cürət edib buraya gəldin? Bura devlərin məskənidir.
Dev yuxudan qalxanda səni öldirəcəydi.
Şahzadə dedi:
– Mən eşitmişəm devin cani şişədə olur. Şişənin yerini mana göstərin.
Qızların ən kiçigi ki, hamısından gözəl idi, qalxıb şişənin yerini buna göstərdi. Bu halda dev yuxuda görür ki, bunun cani içində olan şişə adam əlinə düşmüşdür. Tez yuxudan qalxub şahzadə olan evə yügürür.
Şahzadə şişəni əlinə alub daşa çalmaq istəyirdi ki, dev yetişib şahzadə ilə dutuşdi. Bir qədər qovğa etdikdən sora firsət edüb şişəni daşa çaldı. Şişə parçalandıqda dev də yıxılub həlak oldu. Bundan sora qızları götürüb quyunun yanına gəldi, böyük qızı ipə bağlayub qardaşlarına xəbər verirdi ki, ipi çəksinlər. Bundan sora ortancıl qızı ipə bağlayub qardaşları çəkdi. Nöbə kiçik qıza gələndə, qız dedi:
– Mən bunların hamısından gögcəyəm. Qardaşların məni görsələr, artıq səni yuxarı çəkməzlər, sən burada tələf olarsan. Yaxşısı budur ki, qabaxca sən çıx, sora məni çıxardarsan.
Şahzadə buna razı olmadı, onda qız buna deyir:
– Əgər, qardaşların məni yuxarı çəksələr onda quyunun sağ tərəfinə get. Qabağına biri ağ, biri qara iki qoyun çıxacaqdır. Cəhd elə ağ qoyunun dalına min. Onda o səni ışıqlı dünyayə atacaqdır, gəlüb bizi tapacaqsan. Yox, qara qoyunun dalına minsən, səni qaranlıq dünyayə atacaqdır.
Bundan sora qardaşları kiçik qızı da çəkirlər. Nöbə şahzadəyə çatanda, yolun yarısında ipi kəsirlər. Şahzadə quyunun dibinə düşür.
Şahzadənin qardaşları qızları götürüb atalarının yanına gəlür, ona belə söyləyirlər:
– Kiçik qardaşımız dev ilə dava etdikdə həlak oldu. Biz devi öldirdik, qızları da xılas etdik.
Padişah da oğlanların sözlərinə inanır.
Şahzadə quyunun dibinə düşənnən sora quyunun sağ tərəfinə yol başlayır. Bir qədər getdikdən sora qabağına bir qara qoyun, bir ağ qoyun çıxır. Şahzadə ağ qoyunun belinə atılmax istəyir, qara qoyun belini irəli dutur, bu da onun belinə düşür. Qara qoyun, bunu qaranlıq dünyayə atır. Yerə düşdikdən sora bir qədər yol gedir. Görür ki, bir qız əlində bir qab aparır. Bundan sorur ki:
– Apardığın nədir?
Qız cavab verir:
– Çörəkdir.
– Bunu kimin üçün aparırsan?
– Burada bir əjdəha peyda olubdur, suyun başını kəsüb, kimsəyi su aparmağa qoymayır. İmdi bu xörəki aparıram ki, əjdəha bunu yiyəndə mən də firsət edib qabımı su ilə doldurum. Hər gün işimiz boylədür.
Şahzadə bu sözi eşitdikdə dedi:
– Qabı mana ver, mən bu saat əjdəhanı öldürüm, səni də xilas edim.
Şahzadə xörəki yedikdən sora gedüb əjdahani öldürür, xəlqi azad eləyir. Qız bunu görəndə, tez əlini əjdəhanın qanına batırıb şahzadənin kürəginə basdı. Bu xəbəri eşitdikdə bir neçə adam yügürdü padişaha əjdəhanı öldürdüklərini söylədilər. Bu tərəfdən şahzadə gedüb bir böyük ağaca yetişdi. Bu ağacın başında bir böyük yuva, yuvanın içində bir neçə quş balası var idi. Şahzadə yorulduğundan yıxılıb ağacın kölgəsində yatır. Bir qədər yatdıqdan sora quş balalarının bağırtısına yuxudan qalxub görür ki, bir ilan ağaca qalxub quşun balalarını yemək istəyir. Tez qalxub ilanı öldürür, genə də yatır. Bu halda bir zorba quş uçub gəlir. Şahzadəni ağacın dibində yatmış görəndə, elə xiyal edir ki, gündə gəlüb bunun balalarını yiyən budur. İstəyir ki, aşağı ənüb şahzadəni öldürsün balaları bağırışırlar:
– Ana, onı öldirmə, o bizim düşmanımız ilanı öldürüb.
Quş bu sözləri eşidəndə aşağı ənüb qanadlarını açub şahzadəyə kölgəlik edir. Bir xeyli yatdıqdan sora şahzadə oyanır. Quş buna deyir:
– Sən mənim balalarımı düşməndən xilas etdin, indi məndən nə istəyirsən, istə.
Şahzadə cavab verir ki, xahiş edirəm məni ışıqlı dünyayə çıxarasan.
Quş cavab verir ki, get bir qoyun, bir tuluq da su tap gətir. Səni işıqlı dünyayə çıxarım. Bu sözdən sora şahzadə o yerin padişahının yanına gedir və əjdəhanı öldürüb xəlqi zillətdən xilas etdigini söyləyir.
Padişah inanmaq istəməyir. Onda şahzadə əjdahanı öldürəndə bir qızın gördügünü bəyan edir. Padişah əmr edir, həmən qızı tapub gətirirlər.
Qız Şahzadənin sözini təsdiq edir. Padişah əjdəhanı bu öldürdügünü nədən təyin etdigini qızdan soranda, qız cavab verir:
– Mən o vəqt əlimi əjdəhanın qanına bulayıb onın kürəginin ortasına basmışam.
Baxub görürlər ki, doğrudan da oğlanın kürəgində qanlı əl nişanəsi var. Ondan sora padişah şahzadəyə deyir:
– Məndən nə istəyirsən, söylə verim.
Şahzadə:
Şah əmr elədi, şahzadə istədigini verdilər. Şahzadə qoyunu öldürüb ətini, bir tuluq suyu götürüb quşun yanına gəlir. Quş buna dedi:
– Minərsən mənim dalıma, mən “qa” diyəndə ət, “qu” diyəndə su verərsən. Ta ki səni ışıqlı dünyaya çığararam.
Bu sözlərdən sora şahzadə quşun dalına minir. Quş “qa” dedikdə ətdən, “qu” dedikdə sudan verir. Işıqlı dünyaya az qalmışdı ki, ət qurtardı.
Şahzadə bıçağı çığardub öz budundan bir parça kəsib quş “qa” edəndə ona verir. Quş qanır ki, bu adam ətidir, yeməyib ağzında saxlayur.
Qərəz boyləliklə ışıqlı dünyayə çıxırlar.
Burada quş şahzadəni yerə qoyur. Görür ki, şahzadə yeriyəndə axsayur. Həmən saat əti çıxardıb yerinə qoyur, qanadını sürtür, yara sağalır. Quş burada xudahafis edib geri qayıdır. Şahzadə də başlayur vilayətlərinə getməgə. Bir müddət getdikdən sora gəlüb atasının yanına çıxır. Qardaşlarının əhvalatını atasına söyləyir. Padişah da oğlanlarını çağırıb onlara xəbər verir. Şahzadəni öz yerində vəliəhd edir.
Kiçik qızı da toy edüb buna alır.""Biri vardı, biri yoxdu, bir Fatı qarı vardı. Bu qarının da bir keçəl oğlu var idi, adına da Keçəl Məhəmməd diyərdilər.
Fatı qarının sənəti çərçilərdən nisyə pambıq gətirib, onnan ipliy əyirirdi, aparıb bazarda satardı. Mayasını çərçilərə verərdi, qalanına da birəz çörək, bir az soğan alardı. Nənə-bala yeyib dolanardılar.
Bir gün Keçəl Məhəmməd bazara çıxmışdı. Gördü elə yaxşı kişmiş satıllar ki, ağzının suyu başdadı axmağa. Amma bir pulu da yoxudu ki, bir şey alsın. Başın qarıtdıya-qarıtdıya gəldi əvlərinə. Gördü nənəsi əvdə yoxdu. Fürsət tapıb girdi içəri. Fatı qarı ipliyi kələf-kələf qayırıb asmışdı göydən. Məhəmməd tullanıb kələfin birin alıb qoydu qoynuna, üz qoydu bazara, gəlib bir baqqalın dükanının qabağında boynunu büküp durdu.
Baqqal dedi:
– Keçəl qurumsax, müştərilərə mane olma, qoy alverimizi eləyək.
Məhəmməd kələfi çıxardıb baqqala verdi, birəz kişmiş alıb düzəldi yola.
Sizə kimnən xəbər verim, Fatı qarıdan. Fatı qarı evə gəlib gördü ki, kələfin biri yoxdu. Başdadı söyüb qarğamağa.
– Ay Fatı qarı, heç kimi söyüb qarğıma, biz hamımız düşəndə sənə əl kölgəliyi eləyirik, kim sənin malını oğurlayacaq. Bu yenə öz oğluvun işidir.
Fatı qarı öz-özünə dedi: “Motala dadanan köpək bir də gələr. Gör a köpəy oğlu, sənin başına nə gətirərəm”.
Bir gün Fatı qarı Məhəmmədə dedi:
– Məhəmməd, sabah mən əvdə olmıyacağam, hərdənbir gəl əvimizə dəy.
Səhər tezdən Fatı qarı əvdən çıxıb hərrəndi, gəldi otdu qonşunun çəpərinin dalında, başdadı pusmağa. Birdən gördü Məhəmməd başını qarıtdıya-qarıtdıya gəldi, qapını aşdı, atılıb göydən kələfin birini aldı ki, qapıdan çıxsın, Fatı qarı yapışdı qolunnan, başdadı budamağa:
– Ay köpəy oğlu, mən əlimnən ona-muna işdiyib səni saxlayıram, sən də mənim oğrum olubsan. Dədən gorbagor da sənin kimi oğruydu.
O nə qayırırdı ki, sən nə qayırasan?
Məhəmməd gördü iş pisdi, dedi:
– Ay nənə, tayı məni niyə öldürürsən. Tut əlimnən, məni apar bazara sat, gətir xərcdə.
– Keçəl köpəy oğlu, saa kim pul verəcək?!
Fatı qarı tutub Məhəmmədin əlinnən düşdü bazarın canına:
– Ay qul alan?! Ay qul alan?!
– Qarı nənə, bura gəl!
Fatı qarı gəldi. Çayçı baxdı gördü bı elə bir keçəldi, əgər bını alsa tay bınnan dükanına bir müştəri də ürzükməz. Dedi ki, qarı nənə, bını tez bırdan apar, müştəriyə mane olmasın.
Fatı qarı genə başdadı bazar aşağa, bazar yuxarı çağırmağa. Baqqal isdədi alsın, o da çayçı kimi. Aşbaz istədi alsın, o da helə. Axırda bazarın lap qırağında qırx lotu oturmuşdu. Lotubaşı da bılların içində buğun burub, bir səndəlin üstdə əyləşmişdi. Gördü bir qarı bir keçəlin əlindən tutub “ay qul alan!” diyip dad edir. Lotulara dedi:
– Onu bıra çağırın.
Lotular Fatı qarını çağırdı. Lotubaşı baxdı gördü bı elə bir keçəldi ki, bir ağacdıxdan yaxın düşməli deyil. Başının qasmağı yenib gözünün üstünə, amma gözünnən od yağır. Çox diribaş gədədi. Üzün tutub qarıya dedi:
– Qarı nənə, qıymatı neçədi?
Qarı dedi:
– Yüz tümən.
Lotubaşı çıxarıb yüz tümən qarıya verib Məhəmmədi aldı.
Yoldaşdarı lotubaşıya dedilər:
– Bı nəydi aldın. Yidiyimiz, işdiyimiz də haram olacaq.
Lotubaşı dedi:
– Eybi yoxdu, çəhməmizi-zadımızı silər.
Lotular ta ki gəlib yığışdılar mənzilə, Məhəmməd o saat bıların ustulun hazırrayıb, mənzillərin eylə sildi-süpürdü ki, qırx arvat da belə təmizdiyə bilməzdi. Tez çayların qoyup, çörəklərin bişirdi. Axır ki, bılları elə rahat elədi ki, lotular ömrində bı istirahatı görməmişdilər.
Məhəmmədin hörməti gün-gündən lotubaşının yanında artırdı. İstəmirdi onu gözünnən kənara qoysun. Məhəmmədə lotular hər nə buyuruq buyururdular, o saat əlüstü əmələ gətirirdi.
Bir gün lotular içib piyan olmuşdular. Lotubaşı üzün tutub yoldaşlarına dedi:
– Bir qoçax istəyirəm bu tavla mıxını aparıb filan hamama çalsın.
Heç kəs dinmədi. Hamı dedi:
– Genə bı Fatı qarının oğlu Keçəl Məhəmmədin işidi.
Lotubaşı o saat Məhəmmədi çağırıb dedi:
– Qoçağım, bir toxmax götürüb, bı tavla mıxını aparıb filan yerdə bir xaraba hamam var, ora çala bilərsənmi?
Keçəl dedi:
– Canın da allam.
Məhəmməd tavla mıxını, bir də toxmax götürüb, üz qoydu getməyə.
Elə ki gəlib hamama çatdı, papağın əyri qoyub fışdırıx çala-çala başdadı mıxı çalmağa. Elə bir toxmax vırmışdı, dıfardan bir səs gəldi ki:
– Ay anasın satdığı Fatı qarının oğlu Keçəl Məhəmməd! Sən ağzını hara yetirmisən ki, mənim məkanımda mıx çalırsan?!
Məhəmməd başın qalxızıb gördü heç kəs yoxdu, bənd olmuyub başdadı genə çalmağa. Bir də səs gəldi:
– Ey anasın satdığı Fatı qarının oğlu Keçəl Məhəmməd, saa dimirəm çıx bırdan, rədd ol!
Məhəmməd başın qavzıyıb dedi:
– Mənim ağamnan hamı şəhər tük salır, bı da məni qorxuzur.
Başdadı bir, iki, üç tapla mıxı budamağa. O saat hamam titriyib, divar yarıldı, oradan bir oğlan çıxdı. O, əl atdı Məhəmmədin yaxasına, Məhəmməd də əl atıb onun kəmərindən tutdu. O difara-bu difara o qədər vırdı ki, oğlan gördü keçəl onu öldürəcək, istədi qaçsın, bir ayağı keçdi Məhəmmədin əlinə. Oğlan o tərəfə çəkdi, Məhəmməd bu tərəfə, axırda oğlanın bir tay corabı da çıxdı Məhəmmədin əlində qaldı. Məhəmməd tavla mıxını çalıb, toxmağı da götürüb, papağını hərriyib fışdırıq çala-çala corabı da cibinə qoyub düşdü yolun ağına.
Keçəl bazarnan getməkdə olsun. Sizə beş kəlmə xəbər verim lotubaşınnan. Lotubaşı ayılıb gördü Məhəmməd yoxdu.
Dedi:
– Ay aman, Məhəmməd hanı?
Dedilər:
– Məhəmmədi keflənib özün göndərdin filan hamama ki, tavla mıxı çalsın.
Lotubaşı dedi:
– Ay aman, tez olun, ora hər kim girsə, ölər. Gedəy, bəlkə diri tapdıx. Heç olmasa, ölüsün taparıx.
Lotular durub getməydə olsun, bir neçə kəlmə Məhəmməddən eşidin. Məhəmməd fışdırıx çala-çala bazarnan gedirdi. Gördü bir baqqal kişmişi, noğulu, badamı töküp satır. Bını görən kimi başdadı Məhəmmədin ağzının suyu axmağa. Birdən yadına düşdü ki, axı bir corabı var.
Dedi:
– Ay baqqal, bir tay corabım var, nə qədər kişmiş verərsən, verim saa?
Baqqal dedi:
– Ver baxım görüm.
– Keçəl köpək oğlu, bını hardan alıpsan? Yerini de! Mənim evimi yarıp qırx cüt corabımı aparıplar.
Məhəmməd dedi:
– Əşi, Allaha bax, mənnən əl çek, nə əv yarmax, nə qırx cüt corab?
Baqqal dedi:
Keçəl dedi:
– Əşi, məndən əl çək, kişmiş vermirsən, corab da olsun sənin, vırram səni öldürrəm, qanını mənim üstümə tökmə.
Baqqal əl çəkmədi. Məhəmmədin acığı tutub vırdı baqqalın başgözün əzdi. Səs-küyə bazar darğası gəldi, əhvalı soruşdu. Baqqal dedi:
İndi bir tayın bı keçəldə tutmuşam, qalanını da istiyəndə vırdı başgözümü bı hala saldı. Qədəm haqqını da verrəm, bizi apar paçcahın yanına, dərdimi diyim.
Darğa “qədəm haqqı” eşidən kimi gözü maşaldar pişigin gözünə döndü. Keçəlin qolun bağlıyıb da gətirib gəldi paçcahın hüzuruna dedi:
– Qibləyi-aləm sağ olsun, bı keçəl bu baqqalın əvini yarıp, malın aparıp. Kişi malın istiyəndə özünü də bı hala salıp.
Paçcah baqqaldan soruşdu ki, nəyin gedip. Baqqal əhvalatı nağıl elədi. Paçcah əmr elədi:
Cəllad hazır olub dedi:
– Qibləyi-aləm sağ olsun, nə əmr eliyirsən yerinə yetirim.
Paçcah dedi:
– Vır bı keçəlin boynun.
Keçəl başın bılayıb dedi:
– Vay-vay, elə bı zadnan padçahlıq eləyirsən? Əvvəl bir sor görnən düzdü, necədi, onnan boynumu vırdır.
Paçcah dedi:
– Hə, di sözüvü. De görək, nə qırıldıyırsan.
Məhəmməd əhvalatı nağıl eliyib dedi:
– Qibleyi-aləm, qırx gün möhlət ver, əgər bı corabdan mən qırx cüt gətirdim, bı baqqalın boynı vırılsın, əyər baqqal gətirdi, mənim boynum vırılsın.
Paçcah dedi:
– Çox yaxşı.
Baqqal gördü iş xarapdı, tez dedi:
– Qibleyi-aləm, sağ olsun! Bı lotunun biridi, bıraxdın, bəlkə qaçdı getdi. Bının bırda dədəsinin mülkü qalmır, maşı qalmır, mən razı deyiləm.
Məhəmməd dedi:
– Paçcah izin versə, mən bir adam deyil, qırx adam zamın verrəm.
Mənim ağam filan lotulardı, harda olsa, gəlip bı saat bıra çıxallar.
Məhəmmədi qoyax cəllad əlində. Sizə xəbər verək lotulardan.
Lotular elə ki gəlib çıxdılar hamama, gördülər Məhəmməd tavla mıxı çalıp çıxıb gedip. Düşdülər bazar aşağı küçəyə. Elə ki, gəlip çatdılar bizim baqqalın dükanına, gördülər bir çox adam yığışıb. Əhval sordular. Camahat olan əhvalatı lotulara söylədi. Lotular o saat nişanınnan bildilər ki, keçəl həmən Məhəmməd özüdü ki, var. Lotubaşı dedi:
– Qardaşlar, tez olun, özümüzü paçcahın divanına yetirək, bəlkə Məhəmmədi qurtara bildik.
Özdərin onda yetirdilər ki, cəllad Məhəmmədin sağında, solunda fır-fır fırlanır; “öldürrəm, öldürrəm” diyirdi.
Məhəmməd lotuları görən kimi üzün tutup paçcaha dedi:
– Qibləyi-aləm! Bı da mənim ağalarım, indi baqqal nə deyir.
Baqqalın ələci kəsilip razı oldu. Lotular zamin olub Məhəmmədi gətirdilər mənzillərinə. O gecəni yeyip-içip yatdılar. Sabah olan kimi Məhəmməd qalxıb dabanın bərkidip, lotularnan vidalaşıp düşdü yolun ağına.
Çəkip çarığın dabanını, qırıp yerin amanını, dərələrdən yel kimi, təpələrdən sel kimi, badəyi-sərsər kimi, acı beyannıx, çax-çax qamışdıx, az getdi, üz getdi, dərə-təpə düz getdi, ta ki gəlib çıxdı bir dəryanın kənarına. Gördü gəmi tərpənib bir azca aralanıb. Məhəmməd “Allah, Məhəmməd, ya Əli” diyip atıldı gəminin sükanında otdu. Gəmi günə bir mənzil tey mənazil bir neçə gün yol getmişdi. Birdən dəryanın ortasında gəminin qabağında bir nəhəng peyda oldu. Gəmiçi nəhəngi görən kimi qışqırdı:
– Ay aman, tez olun, quluzdan birini, yüz tümən də pul hazır eləyin, atax bı nəhəngin ağzına, yoxsa bı saat gəmini dağıdacax. Hamımız qərq olacıyıx. Gəminin də hamı yükü tacirrərdi.
Biri dedi:
– Mən heç vaxt qulumu atmaram.
O biri dedi, mən heç vaxt qulumu atmaram. Bir də gördülər sükanın dalında bir keçəl oturub, çağırıb dedilər:
– Gəl səni atax bı nəhəngin ağzına, qannama da yığaq, kimə diyirsən, verək ona.
Məhəmməd dedi:
Pulu yığdılar, ipi də bağladılar Məhəmmədin belinə, atdılar nəhəngin ağzına.
Məhəmməd əl atıb yapışdı bir əlinən nəhəngin üst damağınnan.
Bını bı dəryada ora-bıra o qədər vırdı ki, nəhəngin bir qat qabığı getdi.
Axırda gördü keçəl onu öldürəcək istədi qaçsın, Məhəmməd əl atdı tutdu nəhəngin burnunnan, nəhəng o tərəfə çəkirdi, Məhəmməd bı tərəfə. Nəhəngin burnunda bir sırğa var idi. Burnu cırıldı, sırğa da qaldı Məhəmmədin əlində. Məhəmməd sırğanı cıbinə qoyub çıxdı gəmiyə. Məhəmmədin çörəyini də, xörəyini də verdilər, yeyip qarnım bərkitdi. Sora dedi:
– Mənim yüz tümənimi verin.
Tacirrər dedilər:
– Biz səni atmışdıq ki, öləsən, ölmədin, yüz tüməni niyə verək?!
Məhəmməd nə qədər elədi, olmadı, gördü bılar çoxdu, bı bircə adam, sakit oldu. Elə ki gəldi dəryanın qırağına çıxdı, tacirrərnən xudahafiz də eləmiyib düşdü yolun ağına. Az getdi, üz getdi, dərətəpə düz getdi, ta ki gəlib çıxdı bir şəhərə. Şəhərə daxil olub gördü ki, çörəglər təndirə yapılıb qalıb, dükannarda mallar başınadı; amma bir insan yoxdu şəhərdə. Dolana-dolana gəlip şəhərin o biri qırağına çıxdı, gördü bir cığır gedir, dedi:
– Yaqin şəhərin əhli bı cığırnan haraysa gediplər. Gedim görüm nə var.
Birəz getdi qabağına bir təpə çıxdı, təpəni aşıp gördü ki, bir qalaça var. Özün yetirdi qalaçaya, içəri girən kimi qalaçanın qapısı örtüldü.
Bir səs gəldi:
– Ey anası satdığı Fatı qarının oğlu keçəl Məhəmməd! Mənim mənzilimə qatır gəlsə, dırnaq salmaz, quş gəlsə qanat salmaz. Sən nə cürət eliyib mənim məkanıma gəlmisən.
Səs bir də gəldi:
– Ey Fatı qarının oğlu Keçəl Məhəmməd!
– Sənə dimirəm çıx, dalınnan danışma, iyit ağzın yumar, əlin açar.
Çıx belə görüm kimsən, mətləbin nədi?
Yer titrəyib divar yarıldı. Bir oğlan çıxdı ki, qəddi minayə kimi, baş ütgec gümbəzi kimi, bığların eşib şənbələ kimi qoymuşdu qulağının dibində. Əl atdı ki, Məhəmmədi götürüb yerə vursun, Məhəmməd yapışdı onun biləyinnən, özünə tərəf çekip yapışdı ortasınnan. Onu o divara-bı divara o qədər vırdı ki, bir qat qabığı getdi.
Oğlan gördü Məhəmməd onu öldürəcək, istədi qaçsın. Məhəmməd yapışdı biləyinnən, oğlan o tərəfə çəkdi, Məhəmməd bı tərəfə çəkdi.
Axırda oğlanın barmağında bir üzük vardı. O da çıxıb Məhəmmədin əlində qaldı.
Məhəmməd cibinə qoyub qalaçadan çıxdı. Allaha təvəkkül eləyib üz çevirdi bir tərəfə getməgdə olsun. Görək axırı necə olacax.
Məhəmməd bu gedişnən tamam on gün, on gecə yol getdi. Gəlip çıxdı bir qalaçaya. Gördü vallah, bı bir qalaçadı ki, çəkilib göyün üzünə. Bir siçan da keçməgə yolu yoxdu, gün də az qalmışdı ki, batsın.
Məhəmməd də çox yorulmuşdu. Başdadı qalaçanın dörd tərəfin gəzməyə görsün bir yol taparmı girsin qalaçaya. Gəzip-gəzip axırda gördü ki, divarın dibinnən bir su çıxıb axır. Məhəmməd ağlınnan bildi ki, bı su içəridən gəlir. O saat başın soxdu su gələn deşiyə. Başının qartmağı sıyırıla-sıyırıla birtəhər keçdi o tərəfə.
Nə gördü? Paho, bura bir bağdı, deyirsən behişdin bir guşəsidi?
Bülbüllər cəh-cəh vırır, güllər pəh-pəh vırır, ağacdar baş çəkib fələyə.
– Ey yar, nə qayırırsan? Məhəmməd, ayıx olmalısan bı qalaça işsiz deyil.
Yavaş-yavaş suya tərəf gəlip gördü bir çarhovuzdı, diyirsən vallah, suyu abi-kösərdi. Çarhovızın daşının biri yaqutdan, biri mirvarıdandı.
O biri tərəfə baxanda nə gördü? Gördü bir çiməni-basafa yerdə sırfa salınıp, sırfanın üstə üç qap xörək qoyulub elə buğlanır, yanına da xurşu, məzəsi qoyulub. Məhəmməd o saat bildi ki, bılar təzə qoyulup, indicə kimsə gələcək. Tez bir gül kolunda gizlənib başdadı sıfraya tərəf marıtdamağa. Bir də gördü üç göyərçin gəlip qondu sırfanın qırağına, donnarın çıxardıp üç qız oldular ki, vallah yemə, işmə bılların xəddi-xalına, gül camalına tamaşa elə. Günə diyillər sən çıxma, mən çıxım. Aya diyillər sən çıxma, mən çıxım. Məhəmmədin ağzı açıla qalmışdı. Bir də gördü, qızlardan biri o birrərinə dedi: “Bacılar, xörəgi yiyək, söhbət eliyək, yoxsa söhbət eliyək, xörəgi yiyək?”
O biri cavaf verdi ki: “Bacılar, bıdı on ildi ki, bir-birimizi görmürdük.
Xörək qaşmır ki, yeyərik, hələ bir-birimizin sərgüzəştinnən xəbərdar olax, onnan çörəyimizi yeyək. Üzdərin tutub böyük qıza dedilər:
– Bacı, sən böyügümüzsən, gərək əvvəlcə sən başına gələni danışasan.
Böyük qız başdadı:
Məni o difara, bı difara o qədər vırdı ki, bir qat qabığım getdi. Bədənim indi də hələ döyütmiyip. İstədim qaçam, ayağımda bir cüt corabım vardı ki, yeddi ilin bacı xəracınan əmələ gəlmişdi, onun da bir tayı çıxıp əlində qaldı. Kaş o bırda olsaydı, bı xörəyi onnan yeyip, ona ərə gedərdim.
Məhəmməd öz könlündə dedi:
– Keçəl, dinmə baxtın getirib.
Ortancıl qız başladı:
– Dad Fatı qarının oğlu keçəl Məhəmmədin əlindən. Bacılar, mən də filan dəryada məsgən eləmişdim. Nə qədər gəmi gəlsə ya yüz tümən pul, bir qul alırdım, ya da gəmini dağıdıb bütün var-yoxun aparırdım. Bir gün qara yola qara sata həmən Məhəmməd gəldi çıxdı urcahıma, o gen dəryanı başıma dar elədi. İstədim qaçam, dartdı burnumda bir sırğa vardı, yeddi ilin bacı-xəracından əmələ gəlmişdi, onu da qopardıb apardı. Allahın altda o bırda olaydı, bu xörəyi onnan yeyip, ona ərə gedəydim.
Başdadı kiçik bacı, dedi:
– Bacılar, mən filan şəhərin kənarında bir qalaçada məskən tutmışdım.
O şəhərin hamısın qaçax iləyip, şəhərin bütün mal-dövlətinə sahablanmışdım. Bir gün haradansa həmən Məhəmməd ara-təzə gəldi çıxdı o qalaçaya, nə qədər çığırdım dərbənd olmadı. Axır çıxdım tutaxlaşdıx. Məni o qədər vırdı ki, bir qat qabığım getdi. Gördüm məni öldürəcəg, istədim qaçam, yapışdı əlimdən o tərəfə çəkdi, mən bı tərəfə çəkdim, barmağımda bir üzük vardı, yeddi ilin bacı xəracınnan əmələ gəlmişdi. O da çıxdı qaldı əlində. Kaş o bırda oleydı, bı xörəyi onnan yeyib ona ərə gedəydim.
Məhəmməd bı sözdəri eşidən kimi koldan çıxıb dedi:
– Xanımlar, mən bırdayam, əvvəlcə hələ o corabdan qırx cüt bıra gətirin, sora danışax.
Qızdar o saat corabdan qırx cüt hazır elədilər. Onnan Məhəmməd dedi:
Böyük qız dedi:
– Mən bir həftəyə aparram.
Məhəmməd dedi:
– Bı olmadı.
Ortancıl qız dedi:
– Mən üç günə apararam.
Məhəmməd dedi:
– Bı da olmadı.
– Mən sabah günortaya kimi səni şəhərə aparram.
Məhəmməd razı oldu, o saat pərilər qazısın gətirdilər, kiçik qızın kəbinin kesdi Məhəmmədə. Məhəmməd qıznan xörəyi yeyib o gecəni yatdılar. Səhər tezdən qız löh oxuyub Məhəmmədi elədi bir çöp, özü də donun geyip oldu bir göyərçin. Məhəmmədi vırıp dimdiyinə üz tutdu Məhəmmədgilin şəhərinə. Günorta azanı başdananda gəlib düşdü şəhərin qırağına. Geriyə də löh oxuyub Məhəmmədi elədi adam. Məhəmməd dedi:
– Xanım, sən bırda gözdə, mən qaçım evdən bı saat bir çarşavdanzaddan tapım gətirim, bürün gedək.
Qız razı oldu. Məhəmməd özün yetirip anasına dedi:
– Ana, çarşavdan-zaddan bir şey varmı, tez ver maa, arvat almışam.
Qarı dedi:
– Dədən gorbagor havaxt maa çarşav almışdı ki, çarşavım ola.
Məhəmməd dedi:
Qarı dedi:
– Qoy görüm, gərəy toy çarşavım dura, onu verim apar.
Qarı durub bir yastığı söküb içinnən köhnə tükə bılanmış bir çarşav tapıb verdi Məhəmmədə. Məhəmməd tez özün yetirdi xanımın qulluğuna, çarşavı saldı başına, gətirdi evlərinə.
Bir gün xanım Məhəmməddən soruşdu ki, bu yerinizin sərhədin maa görkəzə bilərsənmi? Məhəmməd dedi:
– Görkəzərəm.
Xanım dedi:
diyəcəy, bizə görə qullux. Diyərsən ki, qul sahibi olasan, xanım diyirdi,
bı gecə filan yerdə paçcahın evi kimi bir əv istəyirəm. Sora qayıdıp gələrsən. Tayı sənin işin olmasın.
Məhəmməd özün yetirdi dəryaya, üzüyü suya salan kimi oğlan çıxdı:
– Oho, Məhəmməd, xoş gəlmisən, bizə görə qullux?
Məhəmməd dedi:
– Qul sahibi olasan. Xanım diyirdi filan yerdən paçcahın evi biçimdə bı gecə bir ev tiksin.
Oğlan dedi:
– Baş üstə, qal bizə kömək elə.
Məhəmməd dedi:
– Yox, mən qala bilmərəm.
Qayıtdı geri. Gələndə gördü aşbaz aşı bişirip, həlimini töküb qablara. Məhəmmədin tamahı düşüb otdu bir az həlim içməyə. Yolnan gedənin birisi çömçənin sapına toxunub həlimi dağıtdı. Məhəmmədin acığı tutub dedi:
– Axmaq oğlu, axmaq, qoymaz birəz bu müftə həlimnən içək.
– Axmaq oğlu sənsən ki, xalx tamaşaya gedir, sən oturub həlim içirsən.
Məhəmməd dedi:
– Qardaş, nə tamaşa?
Dedi:
– Ey, hələ xəbərin yoxdu? Fatı qarının oğlu keçəl Məhəmmədin ağalarının vaxtı tamamdı. Məhəmməd gəlmiyib paçcah oların boynun vırdırır.
Məhəmməd bını eşidən kimi məsələ yadına düşdü. Tez corabları götürüb paçcahın divanxanasına tərəf üz qoydu. Onda yetip gördü ki, az qalıp ha cəllad elə ağalarının boynunu vurhavurdu. Adamları o tərəf-bı tərəfə yarıp, özün atdı meydançaya, corabları paçcahın qabağına töküb, dedi:
– Hanı baqqal? Corabları gətirsin, görək.
Paçcah əmr elədi, lotuları azad elədilər. Baqqala da əmr elədi ki, corabları gətirsin. Baqqal corabları gətirəndə paçcah gördü ki, paho bı corablar ha bırda Qazaxlarda, Usuluda, Çubuxda toxunub, o saat əmr elədi cəllada. Cəllad hazır oldu:
– Nə buyurursan qibleyi-aləm? Qulum qolatanı, qılıncım kəskin.
– Vır, bı saat baqqalın boynun.
Paçcah dedi:
– Məhəmməd!
Məhəmməd dedi:
– Bəli.
– Məhəmməd, bəlkə bı corabın bir cütünü maa verəsən.
Məhəmməd dedi:
– Gözdərinin ikisi də bir dəşiydən çıxa, genə vermərəm!
Corablardan hər ağasına bir cütün bağışdadı. Lotubaşı da Məhəmmədi azad eləyip dedi:
– Get, nə qədər mən sağam, bı şəhərdə saa bir adam sataşsa, gəl maa xəbər ver. Sənin işin olmasın.
Məhəmməd üz qoydu əvlərinə. Nə gördü?! Evlərinin yerində qırx mərtəbə bir ev tikilipdi ki, heç paçcaha miyəssər dəgil. Xana baxçası, fəvvarası, qulluxçusu, qaravaşı, hər şeyi içində. Məhəmməd durup fikir eləyirdi ki, ay Allah, yəni bı mənim evimdi? Dedi, yox, ola bilməz, yəqin mən yanlış gəlmişəm. İstəyirdi qayıtsın geri, gördü arvadı külafirəngidən çağırır:
– Məhəmməd, niyə içəri gəlmirsən?
başdadı xanımnan kef eləməyə.
Bıllar kef çəkməkdə olsun, sizə kimnən xəbər verim, paçcahdan.
Paçcah bir gün vəzirinən oturmuşdu külafərəngidə, dörd tərəfə Bzünə gətirdi. Dedi, evin yıxılmasın nə qayırırsan?
Paçcah dedi:
– Vəzir, tədbir! Mən gərək qızı alam!
Vəzir dedi:
– Qibleyi-aləm, nə tədbir, gücnən ala bilməzsən. El diyər paçcah kişinin kəbinni arvadın zornan aldı. Gərək Məhəmmədə elə bir qullux buyurasan ki, yerinə yetirə bilmiyə, boynun vırdırasan. Ayrı əlac yoxdu.
– Nə buyurux buyurax?
Vəzir cavaf verdi:
– Qibleyi-aləm, sabah Məhəmmədi çağırarsan, diyərsən ki, Məhəmməd, sən bir qoçaq oğlansan, sənnən başqa heç kəs bacarmaz. Gərək m&%Bzünə gətirdi. Dedi, evin yıxılmasın nə qayırırsan?
Paçcah dedi:
Vəzir dedi:
– Qibleyi-aləm, nə tədbir, gücnən ala bilməzsən. El diyər paçcah kişinin kəbinni arvadın zornan aldı. Gərək Məhəmmədə elə bir qullux buyurasan ki, yerinə yetirə bilmiyə, boynun vırdırasan. Ayrı əlac yoxdu.
Paçcah dedi:
Vəzir cavaf verdi:
– Qibleyi-aləm, sabah Məhəmmədi çağırarsan, diyərsən ki, Məhəmməd, sən bir qoçaq oğlansan, sənnən başqa heç kəs bacarmaz. Gərək mənə nar içində huri gətirəsən, gətirməsən boynunu vırdıracığam.
Əlacı yoxdu, gedəcəg, ya ölər, ya da gətirə bilməz, sən boynun vırdırarsan.
Paçcah dedi:
– Çox yaxşı tədbirdi.
Birtəhərnən paçcah gecəni sabah elədi. Tezdən qırmızı geyinip çıxdı taxda. Fərraş göndərip Məhəmmədi çağırtdı hüzuruna, bir kitabı açıb əlin qoydu bir yazının üstə, dedi:
– Məhəmməd, bı nədi?
Məhəmməd uşaxlıxda birəz molla yanında oxumuşdu, höccələməynən bilirdi. Odur ki, höccələyib dedi:
– Paçcah sağ olsun, “nar içində huri”.
Paçcah dedi:
– Hə qoçağım, düz oxuyubsan, “nar içində huri”dir. İndi mən görürəm bı şəhərdə sənnən qoçaq adam yoxdu, gərək bınnan maa gətirəsən, gətirməsən boynuvu vırdıracayam.
Keçəl kor-peşman, suyu tökülmüş qarı kimi qayıtdı. Qız gördü tay nə... Elə bil Məhəmmədin dədəsi indicə ölüb, qaş-qabağı yer süpürür, cəld durup Məhəmmədin boynun qucaxlayıb dedi:
– Mənim sevgilim, niyə bikefsən, sən bilmirsən mənim sənnən başqa bir kimsəm yoxdu? Sən də bekaf olanda bı qürbətdə mən neynərəm?
Məhəmməd dedi:
– Xanım, paçcah bir buyurux buyurub, yerinə yetirmək mümkün deyil, boynum vırılacax.
– Məhəmməd, sən Allah, helə demə, ürəyimi qana döndərmə. De görüm, nə buyurup?
Məhəmməd əhvalatı mən sizə diyən kimi qıza nağıl elədi.
– Elə bu?
Məhəmməd dedi:
– Bəli.
Qız soruşdu:
– Hələ de görüm, möhlət alıpsan?
Məhəmməd dedi:
– Almamışam.
Qız dedi:
– Onda, get paçcahdan qırx gün möhlət al, gəl otur otuz doqquz gün yeyək, içək, Allaha şükür eliyək. Qırxıncı gün Allah kərimdi.
Məhəmməd gedip paçcahdan qırx gün möhlət aldı. Gəlip otuz doqquz gün xanımnan kefə baxdı, qırxıncı gün xanım bir löh Verdi Məhəmmədə. Dedi:
Məhəmməd löhləri alıp nənəsiynən, arvadıynan görüşüp, öpüşüp ayrıldı. Elə ki, şəhərin qırağına çıxdı, löhü başladı oxumağa. Oxuyub qurtaran kimi Məhəmməd başladı quş kimi uçmağa. Bir də gördü ayağı bərk bir şeyə ilişdi. Gözün açıb gördü ki, bir daşdı. Daşı qavzadı, piləkanı çıxdı, piləkandan enib özün qarıya yetirdi. Kağızı uzatdı qarıya, qarı dedi:
– Məhəmməd!
Dedi:
– Bəli!
Qarı dedi:
– Ala, bı löhü, o dağı görürsən, get o dağın dabanına, görərsən nar ağacdarıdı. Üstü tey nar, ancax hər narın saplağının dibində ilannar yatıp. Bu löhü tutarsan havaya. Bir ağ yağış başdayacax. O ilannar çəkilib gedəcəklər. Onda çıxarsan nardan nə qədər lazımdı qoynunu, qoltuğunu doldurarsan.
Məhəmməd löhü alıp özün verdi dağın dabanına, löhü havaya tutan kimi bir ağ yağış başdadı. İlannar təmiz çəkilip getdilər.
Məhəmməd cəld nə qədər ki lazım idi, nardan yığıp, qoynun, qoltuğun doldurdu. Sora düşüp gəldi qarının yanına. Qarı bir kağız da bacısı qızına yazıb, Məhəmmədi yola saldı.
Məhəmməd qayıdıb piləkannərnən qalxdı yuxarı, çölə çıxıp daşı genə çəvirdi yerinə. İkimci löhü oxuyub gözdərin yumdu. Gözün açanda gördü, öz qapısındadı. Yuxarı qalxıb öz evinə girdi.
Qız Məhəmmədi görən kimi dedi:
– Gətirdin?
Dedi:
– Bəli.
– Qoy bıra, görüm bəlkə heç içində hurisi yoxdu.
Məhəmməd narrarı töhdü qızın qabağına. Qız pıçağı əlinə alıp, narın birin kəsdi. İçindən huri çıxıp dedi:
– Ay maa su, ay maa su.
Su olmadı, uçub getdi. İkincisi belə, üçümcüsü belə... ta bir nar qalıncan. Qız hamısın kəsdi. Biri qalanda qız dedi:
– Məhəmməd!
Məhəmməd dedi:
– Bəli!
Huri dedi:
– Sən Allah, paçcahı örgətmiyin, qoyun, mən də gedim bacılarımın yanına.
Qız dedi:
– Arxayın ol.
– Apar, ver paçcaha.
Məhəmməd özünü yetirib paçcaha narı uzatdı. Paçcah dedi:
– İndi bının içində huri var?
Məhəmməd dedi:
– Mən nə bilim? Kəsərsən, görərsən!
Paçcah pıçax istiyib narı kəsən kimi, huri sıçrayıb qondu kənara, çığırdı ki, “ay maa su, ay maa su”. Paçcah, “vəzir su”, “vəkil su”, hahi eləyip su getirincən, huri pırıldıyıp çıxdı getdi.
Paçcah dedi:
– Məhəmməd, axı qız qaçdı.
Məhəmməd dedi:
– Mən nə eləyim. Maa demişdin gətir, deməmişdin ki, saxla, özün saxlıyaydın.
Paçcahın əlacı kəsilip Məhəmmədi azad elədi.
– Vəzir! Tədbir, yoxsa bı qızın dərdi məni öldürər.
Vəzir dedi:
– Evin yıxılsın, taha nə tədbir, hər nə desən, əmələ gətirəcək.
Paçcah dedi:
– Genə bir çarə tapıb bı keçəl köpək oğlunu başımızdan rədd eləməliyik.
Vəzir dedi:
– Qibleyi-aləm sabah çağırax, deyək bı dəryanın ortasınnan bir ev tiksin. Hamı – vəzir, vəkil arvad-uşağını da götürüb orda olax.
Paçcah bı tədbiri bəyənib, səhər Məhəmmədi çağırtdırdı:
– Qoçağım, bı dəryanı görürsən, onun ortasında gərək maa bir ev tikdirəsən.
Məhəmməd dedi:
– Ay paçcah! Ədalətinə güc eləmə, suyun üzündə ev tikdirmək olarmı?
Paçcah dedi:
Məhəmməd genə suyu tökülmüş qarı kimi evə qayıtdı. Qız gördü vallah Məhəmməd ölüb, yerdən götürən yoxdu. Durub Məhəmmədin boynun qucaxlayıb dedi:
– Qadan alım, niyə bikefsən?
Məhəmməd olan əhvalatı nağıl elədi. Qız qah-qah çəkib dedi:
– Elə bı?..
Məhəmməd dedi:
– Bəli, xanım, məyər bı azdı, suyun üzündə də ev tikdirmək olar?
Qız dedi:
– Hələ sən maa de görüm, möhlət aldın?
Məhəmməd dedi:
– Xeyr, xanım, almamışam.
Qız dedi:
– Onda, get, əvvəlcə qırx gün möhlət al. Otuz doqquz gün kef eliyək, görək qırxı nə olur?
Məhəmməd gəlib paçcahdan qırx gün möhlət aldı. Başdadılar xanımnan kefə. Elə ki, otuz doqquz gün tamam oldu, xanım üzüyün barmağından çıxarıb verdi Məhəmmədə, dedi:
Məhəmməd gəlib dəryanın qırağına üzüyü suda çalxalayan kimi su ayrılıb oğlan hazır oldu:
– Paho, Məhəmməd, xoş gəlmisən, beş gəlmisən. Bizə görə qulluğun?
Məhəmməd dedi:
– Qul sahibi olasan, qullux bizimdi. Ancax xanım diyirdi, bı dəryanın ortasında bir ev tikdirsin, paçcah, vəzir, vəkil arvat-uşağınan orda olacax.
Oğlan dedi:
Məhəmməd dedi:
– Xeyr, mən qala bilmərəm.
Qayıdıp gəldi evə. Gecəni yatdılar, sabah üzüza xeyrə açılsın. Elə ki, sabah oldu qız Məhəmmədi yuxudan oyatdı, dedi:
– Məhəmməd, di dur bir tamaşa elə, gör nə görərsən?
Məhəmməd dərya tərəfə baxanda nə gördü? Baho, nə! Dəryanın
ortasında bir imarat tikilib, heç paçcaha miyəssər deyil.
– Məhəmməd, di get, paçcaha xəbər ilə köçsün evə.
Məhəmməd gəlib paçcaha xəbər verdi ki, ev hazırdı. Paçcah baxıb gördü ki, doğrudan bir elə imaratdı ki, misli görünməmiş ola. Paçcah əmr elədi nə qədər yaxın adamları varıdı, hamısı arvat-uşaxlarınan bərabər köçdülər evə. Axşam olanda xanım dedi:
– Məhəmməd! Al bu üzüyü, gedərsən dəryanın qırağına, üzüyü suda çalxalarsan, həmən oğlan çıxacax. Diyəcək, “bizə görə nə qullux”. Diyərsən, “qul sahibi olasan, xanım salam yetirib diyirdi ki, o binanı bı gecə elə çəkər dəryanın tənginə ki, izi-tozu da qalmaz.
Diyəcək, “qal, kömək elə”. Denən, “mən qala bilmərəm”. Bax, özün də nəbadə qayıdanda dala baxasan.
Məhəmməd gəlib dəryanın qırağına, xanım diyən kimi elədi.
Oğlan dedi:
– Qal, kömək elə.
Məhəmməd dedi:
– Xeyr, məni bağışda, qala bilmərəm.
Məhəmməd xudahafizdəşib evə qayıtdı. Yolnan gələndə, fikirrəşdi ki, yanı mən dala baxanda nə olacax? Lap qapının ağzına çatmışdı ki, davam eləyə bilməyip, əyildi iki qıçının arasından dala baxdı. Məhəmmədi götürüb başı üstə elə vurdular yerə ki, Məhəmməd bu ilmi ölüpmüş, bildirmi, bəyax, özündən getdi. Tappıltıya qız çıxıb gördü ki, Məhəmməd tirtap uzanıb. Qız qulluqçulara səslənip Məhəmmədi yuxarı gətirdilər. Üzünə ayna tutub gördülər ki, canı var. Başdayıb sinəsinə sudan-zaddan səpip, qarsın boğup, Məhəmmədi özünə gətirdilər.
Məhəmməd ayılan kimi qız dedi:
Məhəmməd dedi:
Xanım dedi:
– Qorxma, daha vaxtı keçib, hələ saa xətir qoydular, öldürmədilər.
İndi baxa bilərsən.
Məhəmməd qorxa-qorxa dərya tərəfə baxanda, gördü o boyda imarətdən bir çöp də qalmayıp yerində. Dərya ləpə çalır. Səhər şəhər əhli əhvalatdan xəbərdar olub şad oldular. Bu işdəri kim elədiyin bilip Məhəmmədi aparıb özdərinə paçcah seçdilər. Məhəmməd də həmən lotuları çağırıb hərəsin bir mənsəbə qoydu. Lotubaşını da özünə vəzir elədi.
Bir müddətdən sora Məhəmmədin bir oğlu da oldu. Ömrü uzunu paçcahlıx elədi, xalxnan yaxşı rəftar eləyip, rəyyəti ədalətnən dolandırdı.
O yedi, işdi, yerə keçdi, siz də addıyın, dövrə keçin. Olar mətləbinə çatdılar. Allah hamını mətləbinə çatdırsın, biz də onun biri."
"Günlərin bir günündə, əyyami-qədimdə, biri vardı, biri yoxdu, bir padşah vardı. Bir gün padşahın arvadı öldü. Ölən arvaddan padşahın İbrahim adlı bir oğlu qaldı. Padşahın ikinci arvadından da bir oğlan oldu. Padşah bunları qoydu dərsə. Bir müddət dərsə gedib gələndən sonra padşah bir gün İbrahim üçün şərbət payladı və əmr verdi ki, ilxıdakı atlarını yoxsul adamlara paylasınlar.
İbrahim dərsdən gəlirdi, bir də gördü ki, bir qoca əkinçi yedəyində bir zil qara day aparır. İbrahim qocanı saxladı, dedi:
– Hardan gəlirsən?
Qoca dedi:
– Padşah sağ olsun, oğlu İbrahimin dərs qurtarması şirinliyinə ilxı atlarını yoxsullara peşkəş verir. Mən də muncağazı tutdum.
İbrahim dedi:
– Qoca, bu day sənə əl verməz. Sən gəl, dayı mənə ver, mən də onun əvəzində sənə bir yaxşı atın pulunu verim.
Qocanı İbrahim razı saldı. Qoca atın pulun alıb dua eləyə-eləyə getdi. İbrahim dayı tumarlayıb yedəyinə aldı, atasından bixəbər bir tövlə tikdirdi. Bir neçə gün at bir şey yemədi. İbrahim bir gün əlində şirni yeyirdi. Qara at şirnini görən kimi kişnəməyə başladı. İbrahim şirnini ata uzatdı. At yedi. Bundan sonra İbrahim ata hər gün kişmiş verirdi.
Bir gün İbrahimin ögey anası gördü ki, padşah İbrahimi başqa oğlanlarından artıq istəyir, dedi:
– Mən necə edim ki, İbrahimin başını batırım, yoxsa padşah öləndən sonra, yəqinimdi ki, padşahlıq qalacaq İbrahimə.
Ögey ana getdi aşpazın yanına, dedi:
– İbrahimin xörəyinə bu zəhəri səpərsən, əgər bu sözü bir adama desən, boynuvu vurduraram.
Günorta İbrahim dərsdən gəldi. Xörək hazırdı. İbrahim xörəyi yeməmişdən qabaq atına baş çəkdi. At ağlamağa və ayağını yerə döyməyə başladı. İbrahim dedi:
– Ay heyvan, nə var?
At dilə gəlib dedi:
– İbrahim, sənin ögey anan xörəyüvə zəhər töküb. Amandı, yemə, get o xörəyi gətir bura.
İbrahim evə girdi, xörəyi götürüb atın yanına gəldi.
İbrahim xörəyi gizlətdi. Ögey ana bir saat, iki saat gözətdədi, İbrahim ölmədi. Aşpazın üstə gedib dedi:
– Oğlan, məgər xörəyə zəhər qatmadın?
Aşpaz dedi:
– Qatdım.
Ögey ana dedi:
– Sabah İbrahimə naharı özüm verəcəyəm.
O biri günorta İbrahim dərsdən gəldi. Bu səfər zəhəri şərbətin içinə tökdülər.
At İbrahimə dedi:
– Xörəyi yeyərsən, şərbəti içməzsən.
İbrahim xörəyi yedi, şərbətdən içmədi. İbrahimin analığı od götürdü, dedi:
– Ay aman, bu necə sirdi? Hər nə var, o qara atdadı. Onu gərək rədd etdirəm.
Bir həkim çağırtdırdı, həkimə dedi:
– Bax, boynuvu vurduraram, bu sirri açsan. Mən əndamıma zəfəran çəkəcəyəm, sən də padşaha xəbər yollarsan ki, gərək bunun əndamına zil qara atın dərisi çəkilə, bu sarılıqdı.
Həkim canının qorxusundan bir söz demədi, arvad söylədiyi naxoşluğu padşaha söyləyib dedi:
– Arvadın xəstəliyi sarılıqdı, gərək qara atın dərisi əndamına çəkilə.
Padşah əmr etdi ki, gedin ilxıdakı atlarıma baxın.
Bəli, gedib axtardılar, ilxıdan qara at tapmadılar.
Vəzir dedi:
Padşah dedi:
– Bu saat oğlumu çağırtdırın.
İbrahim gəldi, baş əyib oturdu.
Padşah dedi:
– Oğlum, anan sarılıq gətirib, gərək qara atını kəsdirəsən, dərisi ona çəkilə.
İbrahim dedi:
– Yaxşı, sözüm yoxdu. Amma mən ata heç minməmişəm, gərək babam şah Mirzədən qalan yəhəri xəzinədən verəsən, qoyam atın belinə, bir cövlan vuram, sonra verəm kəsəsiniz.
Padşah razı oldu, əmr verdi ki, xəzinəni açıb İbrahimə nə istəyir versinlər. İbrahim yəhəri atın belinə qoydu, qılıncını bağladı, atını mindi. Zəhərli xörək ilə şərbəti ki, saxlamışdı, padşah üçün yolladı və bərkdən dedi:
– Sənin arvadın naxoş deyil. O, mənim xörəyimə zəhər tökmüşdü.
Sözün tamama yetirib ata hərəkət verdi. Qara at qanad açıb yelə döndü. Padşah əmr verdi ki, qapıları bağlasınlar, İbrahimi şəhərdən buraxmasınlar. Fərraşlar qapını bağlayınca İbrahim şəhərdən çıxıb getməkdə oldu. Padşah hərəmxanaya keçdi, azarlı arvadının yanına xidmətçiləri çağırdı, əmr etdi ki, su gətirsinlər. Sonra padşah dedi:
– Bunun qolunu yuyun.
Xidmətçilər azarlının qolunu yudular, zəfəran su ilə getdi.
Padşah güldü. Əmr etdi ki, arvadı ilə həkimin boynunu vursunlar.
O biri tərəfdən İbrahim bir xeyli getdi, bir çinar ağacının dibində atını bağladı. İbrahim gördü ki, bir əjdaha Zümrüd quşunun balalarını yemək istəyir. İbrahim qılıncnan əjdahanı iki böldü.
Əjdahanın ətindən quşun balalarına yem verdi, özü də ağacın dibində yatdı. Bu zaman Zümrüd quşu gəldi, İbrahimi yatmış görüb dedi:
– Aha, mənim hər il balalarımı yeyən budu.
Yerdən bir daş götürdü, istədi İbrahimin başına salsın. Zümrüdün balaları çığırdılar və analarına dedilər:
Zümrüd quşu daşı atdı. İbrahim yuxudan ayıldı. Zümrüd quşu dedi:
At dil açıb dedi:
– Al!
İbrahim Zümrüd quşunu aldı, atına mindi, başladı getməyə. Düz getdi, dərə keçdi, bir meşəyə çatdı. Bir də gördü ki, bir zarıltı gəlir.
Zarıltıya tərəf getdi, bir də gördü ki, bir pələngdi, ayağına ağac batıb, naləsi ərşə çıxıb. İbrahim atdan düşdü, pələngin ayağından ağacı
çəkdi, əsgi ilə bərk bağladı, pələng də qoşuldu İbrahimə. İndi İbrahim, Zümrüd, pələng yol elədilər, bir şəhərə çatdılar. İbrahim gördü çox qoşun var, xəbər aldı:
– Bu qoşun bura niyə yığılıb?
Dedilər:
– Qeyri padşah bizim bu padşahdan ya yeddi ilin bac xəracın, ya da padşahın gözəl qızı olan Xurşidi-aləmi istəyir.
İbrahim şəhərin qırağında durdu. Qara at dedi:
– İbrahim, sən get şəhərə. Elə ki biz sənə gərək olduq, al, bu tükümdən yandırarsan, biz gəlib çıxarıq, İbrahim şəhərə girdi, qabağına bir qarı çıxdı. İbrahim qarıya dedi:
– Qonaq saxlarsanmı?
Qarı dedi:
İbrahim dedi:
– Az danış, al bu pulu, get mənə düyü al, aş bişir.
Qarı hıqqana-hıqqana getdi, düyü aldı, aş bişirdi.
İbrahim xörəyi yedi. Tükü yandırdı, qarıya dedi:
Qarı getdi, o saat, pələng və zümrüd quşu hazır oldu. İbrahim qara ata minib qoşuna həmlə etdi, dalı oturtdu. İki-üç zərbədə qoşunu yer ilə yeksan etdi.
Padşaha xəbər getdi ki, padşah sağ olsun, bir qara atlı oğlan düşməni qırıb leş-leşə çatdı.
Padşah əmr verib, atlını çağırtdırdı. İbrahimi axtardılar, amma tapa bilmədilər. Qoca qarı padşaha dedi:
– Padşah sağ olsun, mənim evimdə bir qərib var, bəlkə elə odu?
Çünki həmişə evə gələndə əl-qolu qanlı gəlir.
Padşah əmr verdi ki, qarının qonağını çağırsınlar. İbrahimi gəlib apardılar. Padşah üzün İbrahimə tutdu, xoş sifətlə dedi:
İbrahim oturdu.
Padşah bildi ki, qoşunu qıran budu, dedi:
– Gəl sən qal barigahda, mən qızımı sənə verim.
Pərdə quruldu, Xurşidi-aləm gəldi pərdənin dalında durdu, dedi:
– Ata, bu oğlanı tanıyırsan? Bu Şenqar padşahının oğludu.
Bəli, bu padşah yeddi gün, yeddi gecə toy elədi, qızı Xurşidi-aləmi
verdi İbrahimə. İbrahim Xurşidi-aləmi götürüb çoxlu qızıl və qoşunla atasının vilayətinə gəldi."
"Biri vardı, biri yoxdu, Allah vardı, şəriki yoxdu. Bir naxırçı, bircə də oğlu vardı ki, adına İsgəndər deyərdilər. Naxırçının arvadı öldü, bir ayrı arvad gətirdi. Bu zaman İsgəndər altı yaşındaydı, amma çox ağıllı, fərasətli bir oğlandı. İsgəndər hər bir quşun dilini bilirdi, dedikcə də göyçək, padşahyana bir uşaqdı. Bunların evlərinin qabağında bir bağçaları vardı. Bir gün ögey ana həmən bağçada qazan asıb paltar yuyurdu. İsgəndər çör-çöp yığıb ocağa qoyur, analığına kömək eləyirdi. İsgəndər baxıb gördü ki, bir bülbül oxuyur, ayrı bir bülbül də deyir:
İsgəndər güldü. Arvadın bunun gülməsinə acığı tutdu, ocaqdan bir kösöv götürdü. İsgəndəri vurub dedi:
– Nəyə gülürsən? Koram, şiləm, keçələm? Yaxşı, nəyimə gülürsən?
– Ay ana, vallah, sənə gülmürəm. O bülbül oxuyub deyir ki, İsgəndər bir vaxt bu şəhərin padşahı olacaq, bu bağçalarına qonaq gələcək, analığı da bunun qabağına xörək gətirəcək. Mən də ona gülürəm.
Arvad təzədən başladı onu döyməyə, dedi:
– Sən nəsən ki, şəhərə padşah olasan, mən da sənə xörək gətirəm.
Gör sənin başına nə gətirəcəyəm.
Axşam kişi naxırdan gəldi.
Arvad dedi:
– Bax, sənə deyirəm, İsgəndəri bu gecə öldür, ya da bu torpaqdan rədd elə. Elədin, elədin, eləmədin səndə oturmayacağam.
Kişi nə qədər minnət, sünnət elədi, arvad razı olmadı. Əlacı kəsilib İsgəndərə dedi:
– Bala, dur gedək.
Kişi İsgəndəri götürüb gəldi. Bazardan bir sandıq da alıb dedi:
– Bala, arvad deyir ki, gərək İsgəndəri öldürəsən, mən səni öldürməyib suya atacağam. Allah kərimdi, gəl gedək. Heç fikir eləmə.
İsgəndər dedi:
– Ata, indi ki, məni suya atırsan, bir müşəmbə götür, sandığın ağzını müşəmbələ. Qoy sandığın içinə su dolmasın.
Kişi bir müşəmbə götürdü. Gəldilər bir dəryanın kənarına. İsgəndəri qoydu sandığa, ağzını müşəmbə ilə bağladı, ağlaya-ağlaya dəryaya saldı.
Dərya sandığı ora-bura vura-vura o vilayətdən çıxartdı. İsgəndəri su ayrı bir padşahın vilayətinə gətirdi. Burda bir torçu tor atırdı, gördü bir sandıq gəlir. Toru atdı, sandığı dəryadan çıxarıb dedi:
– Yaxşı oldu, görən hansı sövdəgərin malıdı.
Bu kişinin övladı yoxuydu, elə bir özü idi, bir də arvadı. Sandığı açıb gördü sandıqda elə bir oğlan uşağı var ki, üzünə baxanda göz qamaşır.
Uşağı durğuzub soruşdu:
– Bala, adın nədi?
Kişi dedi:
– Allah səni mənə yaxşı yetirib, övladım yox idi.
Kişi İsgəndəri sevinə-sevinə evə gətirib dedi:
– Arvad, Allah bizə bir yaxşı oğul yetirib.
Hər üçü sevindi; arvadla kişi sevindi ki, oğlanları oldu, İsgəndər də sevindi ki, dəryadan sağ-salamat qurtardı.
Kişi gedib bazardan bir dəst padşahyana libas aldı, gətirib İsgəndəri geyindirdi, mollanı çağırıb tapşırdı ki, bu mənim oğlumdu, buna yaxşı dərs verərsən.
Molla başladı ona dərs verməyə. Gördü ki, bu uşaq elə fərasətli, elə zehinlidi ki, dediyini əlbəəl götürür.
Bu məktəbdə bir Yəhya adlı uşaq vardı. İsgəndər içəri girəndə deyərdilər Yəhyadı, Yəhya girəndə deyərdilər İsgəndərdi. Bunlar o qədər bir-birinə oxşayırdı ki, biri o birindən seçilmirdi. Bunlar siğə oxutdurub, qardaş oldular. Onların arasındakı dostluq elə böyük idi ki, bir-birini gec görəndə az qalırdılar dəli olsunlar.
Bir gün İsgəndər məktəbdən çıxanda padşahın vəziri onu gördü. Yan alıb bir az danışdırdı, gördü ki, bu çox ağıllı, mərifətli bir uşaqdı. Vəzir də İsgəndərlə siğə oxudub qardaşlıq oldu. İsgəndəri götürüb evinə apardı. Onlar xörəkdən-zaddan yedilər. İsgəndər evlərinə qayıtdı.
Axşam oldu, İsgəndər balıqçıya dedi:
– Ata, sabah mənim baxtıma bir tor at, nə düşsə aparacağam vəzir qardaşıma.
Bu kişi İsgəndəri çox istəyirdi. Səhər açıldı, kişi toru götürüb, dəryaya getdi. Toru atdı, gördü tor çox ağırdı. Çəkib gördü ki, toruna düşən bir qızıl balıqdı. Kişi öz-özünə dedi: “bizim ata-babalarımız deyərdilər ki, bu dəryada qızıl balıq olmaz. Gör İsgəndər nə qədər xoşbaxtdı ki, baxtına qızıl balıq çıxdı”.
Kişi balığı da götürüb sevinə-sevinə evlərinə gəldi. Arvad bu balığı yarıb təmizlədi, xonçaya qoydu.
İsgəndər məktəbdən qayıdıb dedi:
– Ata, balığı neylədin?
Atası dedi:
– Bala, sən çox xoşbaxt adamsan. Mən yaşımdan bəri o dəryada qızıl balıq olduğunu eşidib, görməmişdim. Ata-babamız da deyərdi ki, bu dəryada qızıl balıq olmaz.
Səhər cümə günü idi. İsgəndərin dərsi yoxdu. O, bu xonçanı da götürüb vəzirə apardı. Vəzir baxıb gördü ki, bu bir qızıl balıqdı, dedi:
– İsgəndər, bu necə işdi? Heç mən yaşımdan bəri bu dəryada qızıl balıq olduğunu eşitməmişdim.
Xörəyi yedilər, içdilər. Vəzir həmən xonçanı qızılla doldurdu, İsgəndər götürüb evlərinə getdi.
İsgəndər hər cümə axşamı atasına tapşırardı ki, “ata, sabah mənim dərsim yoxdu, bu gün də toru mənim baxtıma at. Səhər vəzirə aparacağam”.
Toru da hər dəfə atanda bir qızıl balıq düşərdi. İsgəndər balığı xonçada vəzirə gətirərdi, hər dəfə vəzir onun xonçasını qızılla doldurardı, İsgəndər də qızılı götürüb atasına verərdi. Balıqçı bu qızıllarla özünə yaxşı bir ev tikdirdi, imarət düzəltdi. Kişi öz-özünə deyirdi:
“Allah sənə şükür, nə yaxşı İsgəndəri yetirdin. Adamın heç öz oğlu da belə olmaz.
Bir gün padşah divanxanada oturmuşdu ki, camaatın nə şikayəti olsa, gəlib orda padşaha desin. Bir də gördü, bir dəstə ala qarğa qapıya töküldü, qırqır eləməyə başladı. Padşah bu ala qarğaların səsindən nə şikayətə baxa bildi, nə də divan eləyə bildi. Nə qədər elədilər, ala qarğalar uçub getmədilər. Padşah divanxananı bağlayıb evinə gəldi. O gecəni yatdı, səhər durub dedi:
– Gedim divanxanaya şikayətə-zada baxım. Divanxanaya gəlib şikayətə baxmaq istəyirdi ki, yenə həmən qarğalar tökülüb gəldilər, qırvır eləməyə başladılar.
Padşah yenə qapını bağlayıb evinə gəldi, dedi:
– Vəzir, quş adamdan qaçar. Bəs bu necə işdi, bu qarğalar niyə qaçmır?
Vəzir dedi:
– Qibleyi-aləm, yəqin şikayətləri var. Quş dilini kim bilir ki, onların dərdini də bilə.
Padşah dedi:
– Bir quş dili bilən tapıb gətirərsən.
Vəzir dedi:
– Ay padşah, mən hardan bunu tapım?
Padşah dedi:
– Qırx gün sənə vaxt verirəm, qırx günəcən tapdın, tapdın, tapmadın, boynunu vurduracağam.
Vəzir bikef evinə gəlib dedi:
Arvad dedi:
– Niyə, nə olub?
– Nə bada İsgəndərə deyəsən, demə. Özü də evə gələndə həmişəki qayda ilə hörmət elə.
Bunu deyib, vəzir yola düşdü.
İsgəndər yenə cümə günü bir qızıl balığı xonçada gətirib vəzirin evinə verdi. Soruşdu:
– Bəs qardaşım hanı?
Arvad dedi:
– Padşah onu qırx günün səfərinə göndərib.
İsgəndər soruşdu:
– Nə işə gedib?
Arvad dedi:
– Bilmirəm vallah.
İsgəndər hər cümə onlara gəlirdi. Vəzirin haçan gələcəyini soruşurdu.
Otuz doqquzuncu günün tamamında o, xonçaya bir qızıl balıq qoyub gəldi.
Vəzir də gəlmişdi. İsgəndər xonçanı verəndə baxıb gördü ki, vəzirin üzünə ölü bənizi çəkilib, soruşdu:
– Qardaş, niyə belə olmusan?
Vəzir dedi:
– Heç, bir az azarlamışam.
İsgəndərin qabağına çay, çörək gətirdilər. O, yeməyib dedi:
– Xeyr, yemərəm, gərək sənin dərdini biləm. Sən azarlı deyilsən, ayrı dərdin var. Qardaşın qardaşdan gizlin dərdi olmaz.
Vəzir nə qədər dedi ki, xörəyini ye, neyləyirsən, İsgəndər dedi:
– Xeyr, yemərəm, gərək deyəsən.
Vəzir gördü olmayacaq, dedi:
– Gündə padşahın divanxanasına bir sürü ala qarğa tökülür, qoymurlar ki, padşah şikayətə baxa, səsləri aləmə düşür. Padşah da mənə qırx gün möhlət verib ki, gərək bir quş dili bilən adam tapasan. Mən də bütün şəhərləri gəzdim, quş dili bilən tapmadım. Sabah qırx gün tamamdı, boynum vurulacaq.
İsgəndər dedi:
– Qardaş, məni burda qoyub şəhərləri gəzirsən?
Vəzir dedi:
– Nə deyirsən!? – Sən quş dili bilirsən?
İsgəndər dedi:
– Canın üçün, quşların hamısının dilini bilirəm.
Vəzirin kefi kökəldi. Hər ikisi xörəklərini yedilər.
Səhər vəzir İsgəndəri padşahın yanına gətirdi.
Padşah dedi:
– Quş dili bilən tapdın?
– Bəli, bu oğlandı.
Padşah nəzər saldı, gördü bu bir padşahyana, göyçək oğlandı. İsgəndəri yanına çağırıb dedi:
İsgəndər quş dilincə qarğalara dedi:
– Sakit olun!
O saat camaat gördü ki, qarğalar elə sakit oldular, ta birindən bir səs çıxmadı. İsgəndər dedi:
– Şikayətiniz nədi? Biriniz deyin.
Ana qarğa dedi:
– Bir il elə aclıq oldu ki, quşlar özlərinə dən tapa bilmədilər. Bu ata qarğa da balaları töküb mənim üstümə çıxıb getdi. Mən saxladım, böyütdüm. İndi ata gəlib ki, mən də balalara şərikəm.
İsgəndər ana qarğanın dediklərini padşaha yetirib dedi:
– Qibleyi-aləm, şikayətləri budur.
Padşah dedi:
– Balalar ana qarğanındı, ata qarğanın haqqı yoxdu, bir söz deyə bilməz.
İsgəndər padşah dediyi sözü quş dilincə bunlara dedi. Ata qarğa ağzını çevirdi bir tərəfə, çıxıb getdi. Ana qarğa da balalarını yığıb, bir tərəfə getdi.
Padşah dedi:
– Məni istəyən, İsgəndərə xələt!
Hərə İsgəndərə bir xələt verdi, İsgəndər nə ki, xələt aldı, balıqçı atasına göndərdi. Padşah dedi:
– Vəzir, bu nə bilikli oğlandı.
– Qibleyi-aləm, gəl buna bir yüngül qulluq verək, əlimizin altında dolansın.
Padşah dedi:
– Yaxşı olar. Nə qulluğa qoyaq?
Vəzir dedi:
Padşah dedi:
– Yaxşı olar.
İsgəndəri çağırıb işini dedilər. İsgəndər də razı oldu. Səhər xörəyi çəkdilər, verdilər ki, aparsın. İsgəndər xörəyi gətirdi, içəri girəndə qız bir könüldən min könülə bu oğlana aşiq oldu.
İsgəndər xörəyi qıza verdi. Qız dedi:
– Ay oğlan, otur söhbət eləyək.
İsgəndər dedi:
– Xeyr, oturmuram.
Qız dedi:
– Aləm deyir, o qızı bir görəydik, amma sən oturub söhbət eləmək istəmirsən?
İsgəndər dedi:
– Xeyr, gedəcəyəm.
İsgəndər çıxıb getdi. Günorta vaxtı xörəyini gətirib qıza vermədi, qapının ağzında qoydu. Qız nə qədər yalvardı ki, ədə, bəri gəl, İsgəndər baxmayıb qapıdan çıxdı. Axşam yenə xörəyi gətirdi, qapının ağzında qoydu. Qız nə qədər yalvardısa, baxmayıb getdi. Beləliklə, İsgəndər həmişə xörəyi gətirib qapının ağzında qoyardı, qız nə qədər eləyərdi, o içəri girməzdi. Tamam bir ay xörək gətirib, qapının ağzına qoydu. Bir ayın tamamında İsgəndər xəstələndi, Yəhyanı yanına çağırıb dedi:
– Yəhya, mən xəstələnmişəm. Bu gündən sən padşahın qızına xörək apararsan.
Səhəri gün Yəhya İsgəndərin əvəzinə padşahın qızına xörək apardı. Yəhya xörəyi gətirəndə padşahın qızı elə bildi ki, bu İsgəndərdi, yenə dedi:
– Gəl söhbət eləyək.
Yəhya oturdu, söhbətə başladılar.
Yəhya gündə xörək aparanda söhbətin nazik yerindən başlayırdılar.
On beş günün tamamında İsgəndər dedi:
– Qardaş, ta yaxşıyam. Gəl sən get işinə, xörəyi özüm aparım.
İsgəndər xörəyi aparıb yenə qapının ağzına qoydu. İstədi geri qayıtsın, qız dedi:
– Ay oğlan, elə dünən mənnən söhbət eləyirdin, bu gün sənə nə
İsgəndər o saat barmağını dişləyib dedi:
– Bəli, ta iş ayrı cür oldu.
İsgəndər vəzirin yanına gəlib özünün yalandan padşah oğlu olduğunu söyləyib dedi:
– Mən də filan padşahın oğluyam. İndi istəyirəm gedəm.
Vəzir İsgəndəri də götürüb padşahın yanına gəldi, dedi:
– Qibleyi-aləm, bu da filan padşahın oğludu, indi getmək istəyir.
Padşah dedi:
– Onda mənim qızımı alsın, mənim yerimdə şahlıq eləsin.
Nə qədər yalvardılar, İsgəndər razı olmadı. Buna bir dəst padşahyana libas verdilər, hamama apardılar, bir dəstə qoşunla öz şəhərinə yola saldılar. İsgəndər qoşunla yola düşdü, o qədər gəldi ki, ta öz şəhərlərinə çatdı. Bu şəhərdə padşah ölmüşdü, qızı yerində padşahlıq eləyirdi. Bu qıza xəbər getdi ki, qoşun gəlib şəhərə tökülüb. Qız adam göndərdi ki, gedin görün nə işə gəlib, bizlə davayamı gəlib, yoxsa ayrı işə gəlib. İsgəndər gələn adama dedi:
– Xeyr, heç bir işə gəlməmişəm, ayrı padşahın oğluyam, gedirəm öz yerimə.
Xəbəri qıza gətirdilər. Qız dedi ki, onda mənə qonaqdı. Gəldilər İsgəndərə dedilər ki, xanım deyir bizə qonaqdı. İsgəndər razı olub padşah qızının evinə getdi. Oturub söhbət elədilər, xörək-zad yedilər.
Qız dedi:
– İsgəndər, atam ölüb, yerində padşahlığı mən eləyirəm, gəl məni al, padşahlığı sən elə.
İsgəndər razı oldu. Qoşunu azad eləyib geri qaytardı. Bir molla gətirdilər, qızın kəbinini İsgəndərə kəsdi. İsgəndər qızı alıb, yerində padşahlıq elədi. O, bir müddət bu şəhərdə padşah oldu.
Bir gecə yatmışdı, gördü qapı döyülür. İsgəndərin əlindən pəhləvanlıq da gəlirdi. Durdu, öz pəhləvan paltarını geydi, xas-polada qərq oldu, getdi qapını açdı, gördü qardaşı Yəhyadı.
Yəhya dedi:
– Qardaş, filan padşah bir pəhləvan göndərib, padşahdan həmin qızı da istəyir, yeddi ilin bac-xəracını da.
İsgəndərin arvadı bu əhvalatdan bixəbərdi, yatmışdı. İsgəndər dedi:
– Qardaş, gəl sən yavaşca soyun, gir mənim yerimə. Mən də gedim. İndi Allaha pənah, görək nə olar.
İsgəndər yola düşdü. Yəhya da soyunub, qılıncı arvadla öz arasına qoydu.
İsgəndər gecəni-gündüzə, gündüzü-gecəyə verdi, getdi çıxdı həmin yerə, yetirib gördü ki, camaat meydana yığışıb. Kağız möhürlənir ki, yeddi ilin bac-xəracını da, qızı da versinlər. O qədər gözlədi ki, kağız buna gələndə alıb dörd parça elədi, yerə tökdü. O saat pəhləvan İsgəndərin üstünə qalxdı. Elə bildilər ki, bu Yəhyadı, çünki İsgəndərlə Yəhya bir-birinə o qədər oxşayırdılar ki, ayırmaq olmurdu.
İsgəndər dedi:
– Qibleyi-aləm, bu adam sənin neçə pəhləvanını öldürüb, adamını qırıb?
Padşah dedi:
– O, mənim çox adamımı öldürüb.
İsgəndər qılıncını siyirdi, qalxanını götürdü. Pəhləvan da durdu, meydana gəldilər. Pəhləvan dedi:
– Növbə sənindi, ya mənim?
– Xeyr, növbə sənindi.
– Mən dəmirçi zindanı deyiləm ki, dəmirçiliyi mənim başımda öyrənəsən, düşməmisən qoç davasına, düşmüsən tülkü-mülkü davasına, çək qalxanı başına.
O, qalxanı başına çəkdi.
İsgəndər dedi:
– Üç qılınc vurmusan başıma. İkisini bağışlayıram sənə, tək bircə qılınc vuracağam.
İsgəndər qılıncı qalxızıb elə vurdu ki, pəhləvan iki bölündü, hər parçası bir tərəfə düşdü. İsgəndəri camaat alqışladı, hərə ona bir xələt verdi. İsgəndər yığılan xələtləri Yəhyanın evinə göndərdi. Padşah bir yaxşı kamil molla gətirdi, qızının kəbinini Yəhyaya kəsdirdi. İsgəndər gecə qalıb, səhər yola düşdü. Gəlib çıxdı öz şəhərinə, qapını yavaşca taqqıldatdı. O saat Yəhya durub geyindi, gəldi qapını açdı, gördü İsgəndərdi.
Soruşdu:
– Qardaş, nə təhər oldu?
İsgəndər dedi:
– Qardaş, pəhləvanı öldürdüm, qızın kəbinini də kəsdirdim sənə.
Nə qədər də xələt verilmişdi, göndərdim evinizə.
Yəhya ondan razılıq edib öz evlərinə getdi. İsgəndər də soyundu, arvadının yanına girdi. Arvad buna acıqlanıb dedi:
– Neçə gündü araya qılınc qoyursan, indi gəlmisən mənə tərəf?
Arvad qayıdıb bir əfsun oxudu, İsgəndəri çox iyrənc bir heyvan şəklinə saldı. Özünə də bir aclıq verdi ki, nə qədər yesə doymasın.
Arvad o saat geyindi, çağırıb nökərlərə dedi:
– Ay köpək uşağı, bu necə heyvandı gətirmisiz bura?
Hərə bir ağac götürüb onu döyə-döyə şəhərdən çıxartdılar. İsgəndər gəlib bir meşəyə çıxdı, meyvələrdən-zaddan nə qədər yedi, gördü elə acından ölür.
Bu burada qalsın, sizə xəbər verim Yəhyadan. Yəhya evinə gəldi, gördü o qədər xələt veriblər ki, evdə xələt əlindən yer yoxdu. Padşah da adam göndərdi ki, toy ehtiyatını görsün. O, toy ehtiyatı gördü, yeddi gün, yeddi gecə toy vurdurdu, padşahın qızını gəlin gətirdi. On beş günün tamamında padşah öldü. Yəhyanı bunun yerində padşah elədilər.
– Bu odunu neyləyirsiniz, bir bu qədər qırıb?
Odunçu baxıb gördü bu bir pis heyvandı, qorxub qaçdı.
– Qorxma, adam yeyən deyiləm, səndən söz xəbər alıram.
Odunçu gendən durub dedi:
– De sözünü.
İsgəndər dedi:
– Deyirəm ki, bu odunu neyləyirsiz?
Odunçu dedi:
– Padşahımız ölüb, Yəhya onun yerində padşah olub. İndi ölən padşaha xeyrat verir.
İsgəndər dedi:
Odunçu gəldi padşahın imarətinə. Xeyrat yeyilməkdə idi. Yəhya aralıqda gəzirdi. Odunçu Yəhyanın ətəyindən, tutdu.
Yəhya dedi:
– Nə deyirsən, bala, xörəyin azdı, yavandı?
Kişi dedi:
O saat Yəhya dedi:
– Ay aman, durun gedin, onu gətirin bura.
– Sən İsgəndərin canı, məni doyur.
Birini də verdilər, genə heylə. Axırda baxdılar, gördülər ki, ta xörək-xanada xörək qalmır. Yəhya gəlib dedi:
– Bu sirrdən məni agah elə, görüm sən kimsən, nəçisən?
Heyvan dedi:
– Mən İsgəndərəm. O arvad mənim başıma bu oyunu gətirib.
Yəhya nə ki münəccim, həkim vardısa, tökdü bura. Hamısı baxıb dedi:
– Buna əlac yoxdu.
Bunların biri dedi:
– Filan yerdə bir qoca cadugün var, qocalıb əldən düşüb, bəlkə o əlac elədi. Adamlar gedib onu da gətirdilər. O baxıb dedi:
– Mənim filan yerdə bir kitabım var, əgər əlac olsa, onda olar, olmasa buna əlac yoxdu.
Gedib o kitabı gətirdilər. Kitaba baxıb dedi:
– Budu, tapdım.
Yəhyaya bir vürd öyrədib dedi:
– Bu vürdü oxuyub, bunu filan hamamda çimdirərsən. O zaman bu cilddən çıxacaq, öz cildinə düşəcək.
İsgəndəri hamama apardılar. Yəhya o vürdü oxuyandan sonra onu çimdirdilər. İsgəndər o cilddən çıxıb, öz cildinə düşdü. Paltar gətirib geyindirdilər. Yəhya dedi:
– Qardaş, nə qədər qoşun istəyirsən, hazırdı.
İsgəndər dedi:
Xeyr, mənə qoşun lazım deyil.
Dava libasını geyindi, qılıncını, qalxanını götürdü, yola düşdü. Gecəni-gündüzə, gündüzü gecəyə vurub gəldi öz evinə çıxdı. Kəmənd atdı, barıdan aşıb içəri girdi. Otağa girib gördü arvadı taxtın üstə yatıb. Qılıncı siyirib elə vurdu ki, iki parça olub yerə düşdü. Padşah paltarını geyinib, taxta çıxdı.
Günlərin bir günü adam göndərdi ki, filan naxırçıya deyin ki, padşah deyir bu gün ona qonağam. Naxırçıya xəbər apardılar. Naxırçı xörək-zad hazırladı, bağçanı döşətdirdi, padşahyana bir məclis düzəltdirdi. Xörək vaxtı padşah gəlib əyləşdi. Atası əlində aftafa, ləyən, analığı da xonçada xörək gətirirdi. Onlar İsgəndərə baş endirdilər, dil-ağız elədilər. Atası İsgəndərin əlinə su tökmək istədi. İsgəndər ayağa durub dedi:
– Mehriban ata, layiq deyil ki, ata oğlunun əlinə su tökə. Mən sənin oğlun İsgəndərəm.
İsgəndər analığını çağırıb dedi:
– O zaman sən mənə zülm elədin, didərgin saldın. Anam olduğun üçün günahından keçirəm. Analığımsan, mən sənə həmişə hörmət eləyəcəyəm.
İsgəndər bir dəst də padşahyana paltar gətirtdirdi. Atasını geyindirdi, yanına çağırıb dedi:
– Ata, nə qədər canımda can var, yeyin, için, kef eləyin, heç fikir eləməyin.
O yedi, yerə keçdi, siz də yeyin, dövrə keçin."
Eşit vəzirin qızından. Vəzirin on səkkiz yaşında bir qızı var idi. Bir gün bu qız bərk sancılandı. Nə qədər həkimə, dərmana əl atdılarsa sancısı yaxşı olmadı ki, olmadı. Qız başı kəsilmiş toyuq kimi partlayırdı.
Anası nə qədər əlləşdi, bir dərman eləyə bilmədi. Axırda qız özözünə dedi: “bir az zəhər olsa içərəm, bu bəladan qurtararam”. Durub cəld atasının otağına getdi. Şkafı açanda gördü ki, bir şüşənin içində ağ toz kimi bir şey var, dedi:
– Yəqin bu zəhərdi.
Bunun üstündən bir neçə ay keçəndən sonra qız hamilə oldu. Nə qədər çalışdı, uşağı gizləyə bilmədi. Gördü ki, qarnı yekəlir, hamı biləcək, el içində biabır olacaq. Axırda çar-naçar bu əhvalatı anasına xəbər verdi. Anası da o saat vəzirə xəbər verdi ki, qızın hamilədi.
Vəzir qızını çağırıb əhvalatı soruşdu, dedi:
– Çəpəl, bu uşağı kimdən tutmusan, düzünü de!
Qız dedi:
– Ata, mən sancıdan ölürdüm. Özümə zəhər axtarırdım ki, yeyim, biryolluq əzabdan qurtarım. Dedim ki, atamın otağında zəhər olmamış olmaz. Gedib sənin şkafındakı ağ tozdan bir az yaladım, gördüm ki, hamiləyəm. Mənim bundan artıq heç bir günahım yoxdu.
Qız bunu deyən kimi vəzir barmağını dişləyib öz-özünə dedi ki, burda bir hikmət var. Görək bunun axırı nə cür olacaq. Qızına dedi:
– Qızım, sən heç fikir eləmə, görək axırı nə olacaq.
Beləliklə, ruzigar dolanmağa başladı. Bəli, doqquz ay, doqquz gün, doqquz saat, doqquz dəqiqədən sonra vəzirin qızı bir oğlan doğdu. O saat uşağı dayələrə tapşırdılar. Uşaq gündən-günə böyüyürdü. Uşaq üç yaşına girəndə, vəzir ona dərs verməyə şeyxlər təyin elədi. Bu minvalla uşaq dərs oxumağa başladı.
Padşah cəld balıqları götürüb hərəmxanaya getdi, tavanı yerə qoyub dedi:
– Arvad, gör bu gün bağban nə gözəl balıq tutub. Arvad yaxın gəlib balıqlara baxdıqda, cəld üzünü şal ilə örtdü. Padşah dedi:
Arvad, burda kim var ki, üzünü gizləyirsən? Arvad dedi:
– Ola bilsin ki, bu balıqların biri erkəkdi. Mən istəmirəm ki, mənim üzümü səndən savayı heç bir erkək nəsil görsün.
Bu cavabı deyib üzünü bərk-bərk örtdü. Bu sözləri eşidən kimi, balıqlar tavadan başlarını qalxızıb üçü də şaqqıldayıb güldülər. Padşahla arvadı bu işə mat qaldılar.
Padşahın arvadı dedi:
– Bu balıqlar nəyə güldülər?
– Mən nə bilim.
Arvad dedi:
– Bu saat tapdır, görüm bu balıqlar nəyə güldülər?
O saat padşah cəmi vəzirlərini, alimləri, bütün rəml atanları yığıb, onlardan balıqların gülməyinin səbəbini soruşdu. Heç kəs cavab verə bilmədi. Padşah dübarə soruşdu. Genə heç kəs cavab verə bilmədi.
Arvad da iki ayağını bir başmağa dirəmişdi ki, bu saat gərək tapasınız, görüm, balıqlar nəyə güldülər?
Padşah arvadının xatirini çox istədiyi üçün böyük vəzirini çağırıb dedi:
– Sənə üç gün möhlət verirəm. Üç günə kimi balıqların gülməyinin səbəbini tapmasan boynunu vurduracağam.
Vəzir əlini döşünə qoyub dedi:
– Şah, ədalətinə güc eləmə! Mən balıqların gülməyinin səbəbini hardan tapım?
– Uzun danışma, get, sənə üç gün möhlətdi.
Vəzir qalxıb məclisdən evlərinə getdi. Öz otağına girib kor-peşman fikrə getmişdi, birdən balaca nəvəsi içəri girdi, babasını bikef görüb, soruşdu:
– Baba, sənə nə olub ki, belə kefsizsən?
Babası dedi:
– Heç nə, oğlum.
Oğlan dedi:
– Yox baba, yəqin padşahın sənə qəzəbi tutub. Yoxsa sən belə bikef olmazsan.
Uşaq çox yalvardıqdan sonra babası əhvalatı ona söyləyib dedi:
– İndi padşah mənə üç gün möhlət verib. Üç günə kimi tapmasam, boynum vurulacaq.
Uşaq gülüb dedi:
– Baba, mən elə bilirdim ki, sən vəzirsən, dünyada hər şeyi bilirsən.
Ancaq indi görürəm ki, sən heç nə bilmirsən. Vəzirlər həmişə gərək tükü-tükdən, sözü-sözdən seçsinlər. Baba, çox qəm yemə, məni apar, balıqların nədən ötrü güldüklərini deyim.
Babası dedi:
– Oğlum, bütün şəhərin alimləri, münəccimləri yığılıb heç biri cavab verə bilməyiblər, sən nə cür cavab verə bilərsən?
Uşaq dedi:
– Yox baba, sən məni apar. Cavab verməsəm, qoy padşah mənim boynumu vursun.
Vəzir nə qədər uşağı aldadıb başdan elədisə, uşaq əl çəkmədi.
– Yaxşı, oğlum, sabah apararam.
Sabah açıldı, tezdən oğlan babasının yanına gəlib dedi:
– Baba can, dur gedək!
Vəzir uşağın əlindən tutdu, padşahın barigahına getdilər. Vəzir iki qat olandan sonra dedi:
– Padşah sağ olsun, mənim bu balaca nəvəm deyir ki, balıqların gülməyinin səbəbini mən deyərəm.
Padşah o saat keçib taxtda oturdu. Ətrafında əyanlar, vəzirlər oturdular.
Uşaq dedi:
– Padşah sağ olsun, əmr elə arvadın da öz qul-qarabaşlarilə gəlsin.
Cəld padşah hərəmxanaya adam göndərdi. Arvad da öz adamlarilə gəlib məclisdə pərdə dalında oturdu. Uşaq dedi:
– Xanım, balıqların gülməyinin səbəbini bilmək istəyirsən?
Xanım dedi:
– Mən ərz eləmişəm, gərək yerinə yetirilsin. Əgər bilirsənsə, düzgün cavab ver! Əgər bilməsən, boynun vurulacaq.
Uşaq dedi:
Arvad dedi:
– Heç peşmançılığı yoxdu. Tez söylə görüm, balıqlar nəyə güldülər?
Uşaq genə dedi:
– Xanım peşman olarsınız, soruşmayın!
Xanım dedi:
– Mümkün deyil, tez de!
Oğlan dedi:
– Xanım, Məlik şah öz tutuquşunu boğub öldürdükdən sonra peşman olduğu kimi, sən də peşman olarsan. Gəl, sən soruşma!
Xanım dedi:
– Söylə görüm, Məlik şah öz tutuquşunu niyə öldürüb, niyə peşman oldu?
Uşaq məclisdə diz üstündə çöküb dedi:
– Bütün əhli-məclis, siz də qulaq asın! Qədim zamanda bir padşah var idi. Bunun adına Məlik padşah deyirdilər. Bu padşahın bir tutuquşusu vardı. Padşah quşu o qədər istəyirdi ki, bütün dövlət işlərini buraxıb, gecə-gündüz bu quşla söhbət edib əylənirdi. Padşahın bundan savayı ayrı bir işi-gücü yoxdu. Bütün vəzir-vüzəra padşahın bu hərəkətindən zara gəlmişdilər, istəyirdilər bir növ ilə tutuquşunu yox eləsinlər.
Amma nə qədər çalışırdılarsa, bir yol tapa bilmirdilər. Günlərin birində genə padşah öz bağında taxt üstündə oturmuşdu, tutuquşu da qabağındakı bir alma ağacında qızıl qəfəsin içində asılmışdı. Bu halda kənardan bir başqa tutuquşu gəlib ağaca qondu və başladı qəfəsdə olan tutuquşuyla danışmağa. Bir az danışıb, çıxıb getdi. Padşah öz tutuquşundan soruşdu:
Padşahın tutuquşusu cavab verdi:
– O gələn tutuquşu mənim qardaşımdı. Bacımızın toyudu, məni də toya çağırır. Əgər möhlət versən, gedərəm.
Bundan sonra padşah dövlət işlərilə məşğul olmağa başladı.
Beləliklə günlər keçdi, qırx gündən sonra tutuquşu gəlib öz qəfəsinə girdi. Bunu görən vəzirlər dedilər ki, yenə günümüz qara olmağa başladı. Tutuquşu gəldi, daha padşah bizləri unutdu.
Bir hiylə düşünməyə başladılar.
Bir gün böyük vəzir padşahın yanına gəlmişdi. Gördü ki, padşah tutuquşuyla oynayır. Vəzir dedi:
– Padşah sağ olsun, sən ki, bu quşu bu qədər sevib bizim hamımızdan bunun xatirini çox istəyirsən, amma bu sənin xatirini o qədər istəmir.
Sən bunu qırx gün buraxdın getdi, toylarını elədi, heç sənə pay gətirmədi.
Padşah tutuquşuya dedi:
– Ey, quş, mən bütün dövlətimdən, malımdan, oğlumdan, qızımdan çox səni istəyirəm. Gör səni nə qədər istəyirəm ki, bir kəlmə sözünü rədd eləmədim. Səni qırx gün azad elədim. Sən də getdin, toyunuzu elədin, genə gəldin. İndi söylə görüm, mənə toy payı nə gətirmisən?
Bunu eşidən quş dilinin altından bir alma dənəsi çıxarıb padşaha verdi, dedi:
– Padşah sağ olsun, bunu ver bağbana əksin. Mənim bundan artıq sovqatım yoxdu.
Padşah dənəni alıb, bağbanı çağırtdırıb verdi ki, bunu bir yaxşı yerdə əksin.
Bağban alma dənəsini alıb, aparıb bağın bir yaxşı yerində əkdi. Vəzir gördü ki, bundan bir şey çıxmadı, başqa hiylələr düşünməyə başladı.
Bunun üstündən bir neçə zaman keçdi, tutuquşu gətirən toxumun ağacı böyüyüb, dördüncü ili iki dənə gözəl alma gətirdi. Payızın orta ayı idi. Bir gün bağban səhər tezdən bağı sulayırdı, gördü ki, almanın biri ağacın dibinə düşüb. Bağban cəld almanı yerdən alıb gördü ki, elə gözəl almadı, insan əlinə almağa qıymır. Bağban dedi:
– Yəqin bu alma yetişib, o biri yox. Qoy bunu padşaha aparım.
Bunu deyib, almanı götürüb bağdan çıxdı. Yolda vəzir bağbanın qabağına çıxdı, gördü ki, bağbanın əlində bir gözəl alma var. Cəld bağbanı saxlayıb soruşdu:
– Bu alma nədi? Bunu hara aparırsan?
Bağban dedi:
– Tutuquşu gətirən alma dənəsindən əmələ gələn ağacın almasıdı ki, bu il alma gətirib. İndi bunun birini padşaha aparıram.
Vəzir dedi:
– Almanı ver mən saxlayım, sən get bizim evdən qələm-davatımı gətir. Mən səni burda gözləyirəm.
Heç bir şeydən xəbəri olmayan bağban, almanı vəzirə verib getdi.
Bağban gedən kimi vəzir almanı zəhərlədi. Bir azdan bağdan qələmdavatı gətirib vəzirə verdi, almanı alıb getdi.
– Bu haman tutuquşu gətirən dənənin almasıdı.
Padşah almanı alıb gördü ki, bir tərəfi qırmızı, bir tərəfi sarı bir almadı ki, əlinə alan yerə qoymaq istəmir. Cəld bıçağı alıb almanı soymağa başladı. Soyduqdan sonra bir dilim kəsdi ki, yesin, vəzir qoymayıb dedi:
– Padşah sağ olsun, bu alma bizim yerin alması deyil. Bunun dadıtamı bizə məlum olmadığı üçün, bunu birdən-birə yemək yaxşı olmaz.
Sən bundan bir dilim ver zindandakı öləsi dustaqların birinə, o yesin.
Əgər ona bir şey olmasa, sən də yeyə bilərsən.
Padşah dedi:
– Yaxşı fikirdi.
Padşah cəld əmr elədi zindandan bir dənə dustaq gətirdilər. Padşah almadan bir dilim kəsib dustağa verdi. Dustaq almanı yeyən kimi yıxılıb canı çıxdı. Padşah və bütün əhli-divan məəttəl qaldılar. Vəzir dedi:
– Padşah sağ olsun, görünür, tutuquşu sənin ölümünü istəyir ki, özü azad olsun. Yoxsa zəhərli yerin almasını sənə gətirməzdi. Görünür, sənin bu qədər naz-nemətindən narazıdı.
Bunu eşidən padşah hirsindən ağız-burnunu çeynəyə-çeynəyə durub gedib qəfəsin ağzını açdı, tutuquşunun boğazından tutub, boğub öldürdü.
Bundan sonra padşah lap dəli kimi oldu. Çünki o, quşu olduqca sevirdi.
Bir tərəfdən quşdan ayrılmaq, bir tərəfdən quşun gördüyü belə hərəkət padşahı qəmgin eləmişdi.
Bir gün səhər tezdən Məlik padşah durub bağa gəzməyə getmişdi. Bağa girdikdə gördü ki, on dörd gecəlik ay kimi gözəl bir oğlan bağda işləməyə məşğuldu. Padşah oğlanın yanına gedib soruşdu:
– Sən kimsən?
Oğlan cavab verdi:
– Mən sənin bağbanınam.
Padşah dedi:
– Mənim bağbanım altmış yaşında bir kişi idi. Sən nə danışırsan, mənimi aldadırsan?
Oğlan dedi:
– Bəli, şahım, mən həmin qoca kişiyəm...
Padşah soruşdu:
– Sənə nə oldu ki, belə cavanlaşdın?
Bağban dedi:
– Padşah sağ olsun, tutuquşu gətirən alma dənəsinin ağacı bu il iki dənə alma gətirmişdi. Mən birini sizə gətirdim, birini də özüm yedim.
Yeyən kimi gördüyün hala düşdüm.
Padşah soruşdu:
– Sən almanı mənə gətirəndən qabaq bir yerə-zada qoydunmu, ya bir adamın əlinə verdinmi?
Bağban dedi:
– Şahım, mən almanı sənə gətirəndə yolda qabağıma vəzir çıxdı.
Məndən soruşdu ki: “əlindəki nədi? hara aparırsan?” – Mən də dedim ki, tutuquşu gətirən dənənin almasıdı ki, bu il bar gətirib, onu şaha aparıram. Vəzir mənə dedi:
– Ver mənə almanı saxlayım, sən get bizim evdən mənim qələmdavatımı gətir.
Mən də almanı vəzirə verdim, gedib onun qələm-davatını gətirəndən sonra almanı alıb sənə gətirdim.
İndi xanım, siz də balıqların gülməyini soruşmayın. Məlik padşah kimi sonradan-sonraya peşman olarsınız.
Arvad dedi:
– Olmaz, bu saat de! Yoxsa əmr edəcəyəm cəlladlar boynunu vursunlar.
Bütün əhli-divan heyrətdə qalmışdılar. Uşaq dedi:
– İndi ki, arzu edirsən, bu saat.
Uşaq üzünü padşaha döndərib dedi:
Padşah dedi:
– İzn verirəm.
– Birinci, xahiş edirəm mənə iyirmi nəfər öz fərraşlarından verəsən.
İkinci, hələlik mən nə desəm ona baxasan, axıra qədər qəzəbini sakit saxlayasan. Üçüncü də bu gün arvadından ayrı dolanasan. Padşah oğlanın dediklərinə əməl eləyib, fərraşlarından iyirmi nəfər oğlana verdi.
Oğlan fərraşları götürüb bağa gəldi. Bağda bir hovuz var idi. Əmr elədi hovuzun suyunu boşaltdılar. Hovuzun bir yerini sökdürdü, bir qapı çıxdı. Uşaq həmin qapını açdırdı, padşah, vəzir, vəkil yeddi qat aşağı enib gördülər nə? Burda qiyamət var. Padşahın qara qulu, başında otuz doqquz nəfər hərami ilə burda kef-damağdadırlar.
Padşah soruşdu:
– Bu nədi? Bu sirdən məni agah elə!
Uşaq dedi:
– Hələ darıxma!
Bəli, məsələ belə qaldı, bunlar qara qulun gözünə görünmədilər.
Gecə uşaq padşaha dedi:
– Şah sağ olsun, mən də sizdə yatacağam.
Padşah razı oldu. Oğlan şərt kəsdi ki, padşah gərək barmağını yarıb, içinə duz doldursun, gecə yatmasın və onun burada qaldığını arvadına bildirməsin.
Gecə oldu, padşahla arvadı başların atıb yatdılar. Oğlan da bir yerdə gizləndi. Padşah özünü yuxululuğa vurub yatmadı. Gecədən bir vaxt keçmişdi. Padşah bir də gördü arvad yerindən qalxıb, göydən qılıncı aldı, üç dəfə onun üstünə hücum etdi. Elə bildi ki, yatıb, tez qapıdan çıxdı. Oğlan gizlindən çıxıb dedi:
– Padşah, dayanma!
Arvad düz gəlib hovuza çıxdı, hovuzun suyunu sovdurdu, qapını açıb içəri girdi. Padşahla oğlan da onun dalınca girib, bir tərəfdə gizləndilər.
Bəli, arvad çatan kimi qara qul yerindən qalxıb arvadın ağzına bir şillə vurub dedi:
– Çəpəl, niyə gec gəldin?
Arvad dedi:
– Beyman kişi yatmırdı.
Padşah baxıb gördü nə, vəzirin, vəkilin arvadı da burdadı. Qara qul padşahın arvadının boynuna sarıldı. Onlar kef-damağa məşğul olanda padşah fərraşları ilə gizlindən çıxıb hamısını qırdılar. Şahın arvadı sağ qalmışdı, hələ ölməmişdi.
Bir qılınc götürüb ərinin qarnına soxdu öldürdü, sonra özü də öldü.
Bu zaman oğlan bir quru kəllə olub hərlənə-hərlənə dedi:
– Qırx qan eləmişdim, qırx birini də elədim.
Quru kəllə yenə gedib əvvəlki yerində durdu. Camaat yığılıb onu bir qəbirdə basdırdılar. Torpaq onu kənara tulladı. Nə qədər əlləşdilər, qəbir qışqırıb dedi:
– Ay aman, məndən uzaq eləyin!
Torpaq qışqırıb dedi:
– Ay aman, onu məndən uzaq eləyin!
Kəllə də elə bunu sevirdi.
Bir təpənin başında tullanıb-düşür, həmişə deyirdi:
– Qırx qan eləmişdim, qırx birini də elədim."
Bir gün Məlik kəhər atına minib dərya qırağıynan gedirdi, bir də gördü ki, öz mehtərləriynən bir keçəl suyun qırağında dalaşırlar. Məlik bunları aralaşdırıb təpindi:
– Ə, nəyiniz artıx düşüb ki, bir-birinizi qırırsınız?
Mehtər dedi:
– Ağa, vallah, mən gördüm ki, dəryanın üzündə bir sandıx oyanabuyana ləngər vurur. Girdim dəryadan sandığı çıxartmağa, bir də gördüm bu zalım oğlu keçəl özünü yetirdi, başladı ki, sandıx mənimdi, indi onun üstündə dalaşırıq.
Keçəl dedi:
– Yalan deyir, sandığı əvvəlcə mən gördüm, gedib dəryadan onu çıxardanda bu gəlib qolumnan tutdu ki, sandıx mənimdi. Məlik çıxardıb bunların hərəsinə yüz tümən pul verib sandığı aldı.
Bir az gedəndən sonra öz-özünə fikirləşdi ki, əşi, bir açım görüm bunun içində nə var ki, onu dəryaya atıblar?
Oğlan bu fikirnən sandığın ağzını açdı. Gördü içində bir balaca da sandıx var. Onun da ağzını açdı, gördü bunun da içində bir sandıx var, belə-belə, oğlan üç sandıx açdı, axırıncı sandığın ağzını açanda nə görsə yaxşıdı? Gördü bir qız şəkli var ki, adam baxanda ağlı başınnan çıxır. Qız nə qız, saçları qapqara şəvə kimi, alnı ay, zülmətlərə işıx salır, qaşlar elə bil qüdrəti-ilahinin qələmiynən çəkilib, gözlər şəhla, kirpiklər düz yanaxlarına düşür, burnu hind fındığı, alma kimi yanaxları, lalə kimi dodaxları, ağ mərmərdən incə dişlər, ağ buxaxdan cücü dişlər, gəl məni gör, dərdimdən öl. Məlik şəklə baxan kimi dedi:
– Ya Rəbb, görəsən bu gözəl kimə qismət olacax?
Oğlan doyunca şəklə baxıb qurtaran kimi özünnən getdi. Bir azdan sonra ayılıb şəklə bir də baxdı, genə özünnən getdi. Oğlan düz yeddi dəfə şəklə baxdı, hər baxdıqca özünnən getdi. Axırda şəkli ürəyinin üstünə qoyub düz getdi hərəmxanadakı qəm otağına. Bura elə bir yerimiş ki, kimin dərdi-qəmi olsaymış girib orda ağlayıb göz yaşı tökərmiş.
Bu otaxda hər nə varıymışsa, hamısı qara rəngdə imiş. Oğlan qara paltar geyib düz bir həftə burda qaldı. O qədər ağlayıb ah-zar elədi ki, gözünün yaşından qucağında şəklin rəngi qaçdı. Bu əhvalatdan padşahın xəbəri yoxuymuş. Padşah ha gözləyir oğlu gəlib çıxmır. Hər yerə adam saldırıb car çəkdirir, oğlunnan bir sorax çıxmır. Axırda gəlib oğlanı hərəmxananın qəm otağında tapırlar. O saat gedib padşaha xəbər aparırlar. Padşah vəziri də götürüb oğlunun yanına gəlir. Görür Məliyin rəngi qaçıb sapsarı heyvaya dönüb, ağlamaqdan gözləri şişib dama dönüb, özü də qucağında bir qız şəkli.
– Oğul, nə olub, nə dərdin var?
Məlik əvvəlcə atasından utanıb dərdini demək istəmədi. Atası əl çəkmədi ki, gərək deyəsən. Məliyin əlacı kəsildi, dedi:
– Mehriban ata, mən bu şəklin dərdinnən belə olmuşam. Nə qədər istədim özümü ələ alam, gördüm gücüm çatmadı. Odu ki, gəlib qəm otağına girdim.
Padşah şəklə baxan kimi dedi:
– Oğul, bu, firəng1 padşahının qızıdı. Dünyada ən güclü, mənəmmənəm deyən padşahlar gediblər o qızı ala bilməyiblər, tamam qoşunlarını qırdırıb qaçıblar. Sonra da firəng padşahı onların torpağını at torbasında daşıdıb. Oğul mənim firəng padşahına gücüm çatmaz.
Məlik atasınnan bu sözü eşidənnən sonra dedi:
– Mehriban ata, sən mənə izn ver, mən özüm təkcə gedim.
Atası oğluna nə qədər dəlil-dəlayil elədisə də, gördü ona heç nə kar eləmir. Axırda padşah vəziriynən məsləhətləşib bu qərara gəldilər ki, yüz atlıynan oğlanı yola salsınlar. Özü də atlıları öyrətdilər ki, hər bir ağacdan beş-onunuz atları sulamax mahnasıynan qaçıb dağılarsınız, axırda oğlum baxıb görər ki, tək qalıb, əlacı kəsilər, o da qayıdıb gələr.
Qərəz, padşah oğluna icazə verib onu yüz atlıynan yola saldı. Oğlan elə bir küçə getməmişdi ki, birdən keçələ rast gəldi. Gördü dalında bir qom qarğı gedir. Onun qabağını kəsib dedi:
– Keçəl, dəryadakı sandığı, onun içindəki şəkli əvvəlcə sən tapıbsan, indi gərək o qızın özünü də sən tapasan, gəl mənnən bu saat gedək.
Keçəl dedi:
– Ağa, mən nə bilirəm o qız kimdi, haradadı?
Məlik dedi:
– Mən bilmirəm-zad qanmıram, əgər mənnən getməsən, bu saat sənin dərini boğazından çıxardacam.
Keçəl dedi:
– Yaxşı, onda qoy gedim evimizə deyim gəlim.
Məlik bir az da keçələ pul verdi ki, bunu da dədənə, anana verərsən, sən gələnəcən yeyib dolanarlar. Keçəl qaça-qaça gəldi evlərinə, pulu dədəsinə verib əhvalatı söylədi. Keçəlin dədəsi dedi:
– Gedirsən, cəhənnəmə get, qara gora get. Elə bil burda qalanda dağı-dağ üstə qoyacaydın. Bütün günü qapını açıb-örtməkdən qapının dabanı yeyilmişdi, gündüzlər çay aşağı, çay yuxarı getməkdən ayağında çarıx dayanmırdı, mağıl indi bir az qulağımız dincələr.
Qərəz, keçəl dədəsindən icazə aldı, anası keçəlin xurcununa bir arpa çörəyi qoyub yola saldı. Keçəl düz gəldi Məliyin yanına. Başladılar yol getməyə. Mənzilbəmənzil, teyyi-mənazil yol getdilər. Hər bir ağaclıx yol gedənnən sonra keçəl baxıb gördü ki, atlılar elə hey azalır, amma üstünü vurmadı ki, bəlkə tək qalalar, Məlik geri qayıda. Bir də Məlik dönüb geri baxanda gördü keçəlnən ikisi qapıb. Keçəl dedi:
– Qoşun bizi qoyub qaçıb, təkcə getməynən biz neyliyə bilərik, gəl biz də qayıdaq.
– Keçəl qardaş, görürəm qaçmaqdan ötəri ürəyin nanə yarpağı kimi əsir, istəyirsən sən də qayıt, mən özüm təkcə gedərəm.
Yaxşı deyiblər keçəl çox bilən olar, bu keçəl lap bəzzatın biriydi, bir altdan yuxarı baxıb dedi:
Mən sənnən gedəcəm, hər yerdə də sana qahmar duracam, amma bir şərtim var, gərək ona əməl eləyəsən.
Məlik dedi:
– Keçəl, şərtin nədi?
Keçəl dedi:
– Şərtim odu ki, qızı tapanatan mən nə desəm gərək onu eləyəsən.
Məlik keçəlin şərtinə razı oldu. Bunlar başladılar yol getməyə. Az getdilər, üz getdilər, dərə-təpə düz getdilər, orda aynan, ilnən, burda şirin dilnən, bir də gördülər ki, çörəkləri qurtarıb.
Məlik dedi:
– Keçəl, indi biz neyləyək, çörəyimiz qurtarıb, acınnan ölürük.
– Anam xurcunuma bir arpa çörəyi qoyub, gəl onu yeyək. Keçəl çörəyi çıxardıb gördü dəyənəyə dönüb. Çörəyi daşın altına qoyub əzdi, başladılar yeməyə. Məlik ömründə arpa əppəyi yeməmişdi deyin elə bil torpax yeyirdi. Amma əlacı yoxuydu. Qərəz, arpa çörəyini yeyib qurtarandan sonra başladılar yenə yol getməyə. Gethaget gedib bir dağa rast gəldilər. Dağı aşıb bir güllük-çəmənlik yerə çatdılar. Bura elə bir yeridi ki, baği-gülüstan bunun yanında heç nə. Burda
– Keçəl, görürsənmi nə gözəldi, lap ölüb-qalası yerdi.
– Ağa Məlik, hələ bilmək olmaz, o qalaçadan mənim gözüm almır. Ürəyim yaman döyünür, deyəsən bura gəlməyimizin altını çəkəcəyik. Hər ikisi yavaş-yavaş getdilər düz qalacanın qapısına sarı. Elə yenicə qapıya çatmışdılar ki, bir də gördülər bir inilti, nərilti, gurultu qopdu, bir şaqqıltı oldu, elə bil yer-göy lərzəyə gəldi. Qorxudan Məliknən keçəl gözlərini yumub başlarını aşağı tikdilər. Qeybdən bir səs gəldi ki, ey beyşüyrrər, gözünüzü niyə yumursunuz?
Səsə başlarını qaldırıb gördülər qalaçanın darvazaları taybatay açıldı. Qeybdən bir əl gəlib Məliyi, bir əl də keçəli atdan düşürtdü, ikisinin də atını apardı qalaçanın içinə. Bunlar eləcə bir atları, bir də iki əl görürdülər, adam görə bilmirdilər. Bu iki əl atları apardı tövləyə, bunlar da atların dalınca getdilər. Gördülər bu tövlə bir meydan yekəlikdə yerdi, yenə bir neçə əl gəldi, atlara arpa-saman tökdü. Sonra da həmən əllər Məliknən keçəli gətirdilər qalaçadakı barigaha. Məlik gördü burda bir cahi-cəlal var, bir ziynət var ki, öz atasının imarəti bunun yanında daxmaya oxşayır. Bir azdan sonra Məliknən keçəl gördü ki, aftafa-ləyən gəldi. Bunların əllərini yudular, dəsmalnan sildilər. Sonra süfrə açıldı, ortalığa min cür xuruşda yemək gətirdilər. Hər şey gəlirdi, amma hardan gəlirdi, kim gətirirdi, görükmürdü. Bunlar aç idilər deyin oturub aşdan, dolmadan doyunca yedilər. Sonra yenə iki əl gəlib süfrəni yığışdırdı. Əllər Məliknən keçəlin qolundan tutub apardılar yatax otağına. Qonaxlar soyunub yatdılar. Padşah oğlu Məlik həmi çox yorulmuşdu, həmi də yaman ərkəsöyün böyümüşdü deyin elə başını yasdığa qoyan kimi xorhaxornan düz yeddi yuxu aldı. Amma keçəl çox bic idi, fikirləşirdi ki, burda bunları öldürüb eləyərlər. Odu ki, sayxın yatmışdı. Gecədən bir xeyli keçmişdi. Keçəl gördü ev qapısı taybatay açıldı. Qara əmmaməli, qara əbalı, qara başmaqlı üç dərviş2 içəri girdi. Dərvişlərin birinin əlində qara təsbeh, birinin əlində qara əsa, birinin əlində də qara qəbzəli qılınc varıydı. Əlində qılınc olan dərviş dedi:
– Ağa dərvişlər, nə deyirsiniz, bunları qılıncdan keçirimmi? Qorxuram gedib sirrimizi yayarlar.
Əli təsbehli dərviş dedi:
Təsbehli dərviş dedi:
– İndi ki bunlar bizə pənah gətiriblər, elə yaxşısı budu ki, onlara kömək eləyək, yazıxdılar.
Elə dərvişin söz ağzınnan qurtaran kimi keçəl yerdən qalxıb düşdü onun ayaxlarına. Başladı yalvarmağa ki:
– Ağa dərviş, səni and verirəm Allaha, bizdən köməyini əsirgəmə, biz gedirik firəng padşahının qızını almağa, bizə bir yol görsət.
Dərviş dedi:
– Ey keçəl, sən ki, belə yalvarırsan, onda mən deyim, sən yadında saxla. Səhər sübh tezdən durub, atlara minib gedərsiniz. Qabağınıza əvvəlcə bir dovşan çıxacax. Bu dovşan o qədər o üzə, bu üzə tullanıb oynayacax ki, sizin xoşunuza gələcək. Ürəyinizdən keçəcək ki, onu tutasınız, nəbadə ona yaxın gedəsiniz, dovşan tamam başdan ayağatan tilsimlidi, sizi tilsimə salar. Dovşana heç fikir verməyin. Bir az gedənnən sonra qabağınıza bir tülkü çıxacax. Bu tülkü də bir sehirbaz qarıdı. O yeddi yolun ayrıcında oturub, gəlib-gedənin sirrini öyrənir. Nəbadə ona sirr verəsiniz. Özü də tülküdən bir az aralanan kimi düşüb atlarınızın nalını söküb tərsinə nallayarsınız. O tülkünün xasiyyətidi, əgər sizdən bir söz ala bilməsə, izinizə düşüb axtaracax, atlarınızı tərsinə nallasanız, izi itirib sizi tapa bilməz. Bir az gedəndən sonra bir
– Ey qara daş, sən göydən düşdün, yer sənə kömək durdu, sən də mənə kömək dur.
Sözü deyəndən sonra daşı qaldırarsan, cilovu götürərsən. Elə ki, ata minib o tərəfə getdiniz, bir belə qara daş da o tərəfdə var. Yenə cilovu
atın başınnan çıxardıb qara daşın altına qoyarsınız. Atla işiniz
olmaz. At quruda gedə bilmir, yenə qayıdıb dəryaya girəcək. Elə ki, o
taya çıxdınız, hərəniz dəmirdən bir çarıx geyib, əlinizə də bir dəmir
əsa alarsınız. O qədər gedərsiniz ki, çarıqların dabanı deşilər, əsanın
ucu yeyilər, onda həmən yerdə dayanarsınız. Sizə bir küp qarısı rast gələcək,
ona pul verərsiniz, firəng padşahının qızını sizə tapıb görsədər.
Dərvişlər sözlərini deyib çıxıb getdilər. Keçəl gedib Məliyi silkələdi
ki, oyatsın, gördü elə yatıb, elə bil lap ölüdü. Bir təhər oğlanı yuxudan
oyatdı. Məlik dedi:
– Ay zalım keçəl, niyə məni yarımçıx oyatdın, yaxşı vağıya görürdüm, sən mənim yerimə olsan, heç ayılmazdın.
Keçəl dedi:
– Ağa Məlik, xoş sənin halına, yatıbsan, dünyadan xəbərin yox. Bilsəydin gecə dərvişlər mənim canıma nə vəsvəsə salmışdılar, onda qorxudan ciyər-öfgən ağzına gələrdi.
Məlik dedi:
– Keçəl, nə dərviş, nə vəsvəsə, sən nə danışırsan?
Keçəl gecə gördüklərinin, eşitdiklərinin hamısını Məliyə söylədi. Amma bircə ahuya rast gəlmək əhvalatını tərsinə danışdı. Yaxşı deyiblər, keçəl çox bic olar. Qəsdən bu sirri açmadı ki, yoldu, insan çiy süd əmib, birdən demək olmaz, yolda Məliknən sözləri çəp gələr, sonra Məlik keçəli qovar ki, onsuz da sirləri özüm bilirəm. Amma keçəl Məliknən şərt bağladı ki, gərək mən yolda nə desəm, ona qulaq asasan. Özləri də əhd-peyman elədilər ki, gərək möhkəm dost olax.
İkisi də barmaxlarını çərtib qanlarını qatdılar. Məliknən keçəl evdən çıxdılar ki, atlarını gətirsinlər, gördülər həmən iki əl atları qapının ağzında hazır saxlayıb. Atları minib başladılar yol getməyin binasın qoymağa. Dərviş dediyi kimi yolda əvvəlcə dovşana rast gəldilər, ona fikir verməyib keçdilər, sonra tülkü çıxdı qabaxlarına. Tülkü adam kimi dil açıb bunları nə qədər dilə tutdusa, bir sirr öyrənə bilmədi. Məlikgil bir az tülküdən aralanan kimi atlarının nalını söküb tərsinə nalladılar. Bir az da gedib ahuya rast oldular.Məlik oxunu yaya qoyub ahunu vurmaq istəyəndə keçəl qoymadı.
Məlik dedi:
– Sən demişdin ki, axırda rast olduğun ahunu oxnan vurarsan, bəs indi niyə qoymadın, olmuya sözünnən döndün?
Keçəl dedi:
– Yox, ağa Məlik, mən qəsdən bir şeyi tərsinə demişdim, arxayın ol. Bunlar bir az da gedənnən sonra gəlib çatdılar həmən dəryanın qırağına. Atların yəhər-yüyənini açıb buraxdılar meşəyə. Keçəl qara daşı qaldırıb altından cilovu çıxartdı; aparıb dəryaya saldı, o saat bir də gördülər ki, bir gurultu, şıxıltı, şırıltı qopdu ki, elə bil yer-göy lərzəyə gəldi. Dərya təlatüm elədi, içinnən üç qılçalı bir qara at çıxdı. Keçəl tez cilovu çəkdi, at istədi yenə dəryaya girsin, keçəl cilovu buraxmadı. Bir ənvayi-müsibətnən ikisi də tərkləşib ata mindilər. At özünü vurdu dəryaya, bir göz qırpımı çəkməmiş bunları çıxartdı o taya. Keçəl cilovu atın başınnan açıb buraxdı, at o saat girdi dəryaya, gözdən itdi. Keçəl cilovu bu tərəfdəki qara daşın altına qoydu. Axtarıb özlərinə dəmir əsa, bir də dəmir çarıx tapdılar. Çarıxları geyib dəmir əsanı da əllərinə alıb, çəkib çarığın dabanını, qırıb yerin damarını, günə bir mənzil, teyyi-mənazil, nağıllarda mənzil olmaz, qız
əlində güllər solmaz, dərələrdən yel kimi, təpələrdən sel kimi, badeyi-sərsər kimi, dağların dabanıynan, yolların qırağıynan, az getdilər, çox dayandılar, çox getdilər, az dayandılar, dərə-təpə düz getdilər, iynə yarım yol getdilər. Bir də baxıb gördülər çarıxlarının dabanı deşilib, əsalarının da üçü yeyilib. Bildilər ki, mənzilə çatıblar. O yana bu yana boylanıb gördülər yaxında bir koma görükür, getdilər ora sarı.
Qapını döymək istəyəndə qabaxlarına bir küp qarısı çıxdı. Deyirlər qarılar cürbəcür olurlar. Qarı var mat-matı, qarı var çarğatı, qarı var mamılı-matan, yük üstə yatan, şıllaq atan, qarı var plov yeməz, üzü gülməz, dabanı çatdax, baldırı çılpax, ipəyi qarı, köpəyi qarı, yaxasıa çıx, ombası batıx, tumanı cırıx, dişləri qırıx, işləri fırıx, küpə girən, buzov minən, sərçə yeyən. Bu qarı bunlardan bir az yaxşı idi. Məlik qarını saxlayıb dedi:
– Qarı nənə, qalmağa yerimiz yoxdu, bir gecəliyə bizi Allah qonağı saxlayarsanmı?
Qarı dedi:
– Allaha da qurban olum, onun bəndəsinə də, ay oğul, Allahdan gizlin deyil, bəndədən nə gizlin, qalmağa yerim var, amma yeməyə çörəyim yoxdu.
– Ay qarı nənə, zərər yoxdu, təki yer olsun, yemək tapmax hasandı. Məlik cibinnən bir qiymətli ləl çıxardıb verdi qarıya, dedi:
– Qarı nənə, apar bu ləli xırdala, ayınnan-oyunnan al gətir, yeyək.
– Vəzirgan qardaş, al buna bir az yemək-içmək ver, qalanını da xırdala qaytar.
– Qarı nənə, get yeddi hambal gətir, pulunun artığını apar.
Qarı bu sözü eşidəndə elə bildi ki, vəzirgan onu ələ salır. Qarı özözünə, ürəyində dedi:
Daşı-daşa,
Dırnax daşa,
Siz dalaşa,
Mən tamaşa.
Qarı bu fikirnən gedib yeddi hambal çağırdı. Vəzirgan hambalların dalına yeddi kisə pulnan şey yüklədi. Qarı gördü xeyir a, vəzirgan düz deyirmiş. Qarı hambalları gətirdi evinə, yüklərini boşaltdı. Hamballar pullarını aldılar, çıxıb getdilər.
Məliknən keçəl qarını dilə tutub qılığına girdilər. Keçəl dedi:
– Qarı nənə, bizim bir işimiz var, əgər onu düzəltsən, sənə o qədər ləl-cavahirat verərik, onu xırdalasan, pulunu yığıb-yığışdıra bilməzsən.
Qarı dedi:
– Oğul, elə bu verdiyiniz pul da mənim bəsimdi. Nəyimə lazımdı, bugün-sabah ölüb gedəcəm, vərəsəm yox, zadım yox. Deyin görüm mənnən nə istəyirsiniz?
– Biz firəng padşahının qızını gətirmək istəyirik, amma bilmirik necə gedək, nə eləyək?
Qarı dedi:
– Oğul, burdan gedərsiniz düz bazara, orda bir nəccar var, axtarıb onu taparsınız. Bu siz deyən açar, qapı qayıran nəccarlardan deyil, o taxtadan, dəmirdən at, qoç, quş düzəldir, özü də içinə yay qoyur, piçini buranda at qaçır, qoç oynayır, quş uçur. Gedib ona deyərsiniz ki, sizə qızıldan bir qoç qayırar, altdan da içinə adam girməyə qapı qoyar. Nəccar qızıl qoçu düzəldənnən sonra gətirərsiniz yanıma, dalısını mən evdə sizə öyrədərəm.
Qarı sözünü deyib qurtaran kimi Məliknən keçəl gedib həmən nəccarı tapdılar. Böyük bir minnətdən, yalvar-yapışdan sonra nəccarı razı saldılar ki, bir qəşəng qızıl qoç düzəltsin. Nəccar üç günün içində qızıldan-gümüşdən bir qoç düzəltdi ki, adam baxanda ağlı başınnan çıxırdı. Bu qoca ləl-cavahiratdan, yaqutdan, mirvaridən o qədər bəzəkdüzək vurmuşdu ki, gün kimi par-par parıldayırdı. Məliknən keçəl nəccara çoxlu daş-qaş verib qoçu gətirdilər evə. Qarı qoçu görüb dedi:
– İndi bilin və agah olun. Bu qoçun içi boşdu, altdan qapağı var. Məlik girər qoçun içinə, orda onun piçi var, keçəl də qıraxdan qoçu başlayar danışdırıb oynatmağa. Elə ki, keçəl deyəndə qızıl qoçum oyna görək. O saat Məlik qoçun piçini burar, həmi qoç oynayar, həmi də içəridə özü hay-küy salar. Ancaq qoçu firəng torpağında səzb deyilən bir meydan var, orda oynadarsınız. Camaat hamısı yığılar qoçun başına. Bu səs-sorax gedib çatar padşahın qızının qulağına, o, qoçu sizdən pulnan alar. Onda Məlik qoçun içində qalar. Gecə qız yatanda qoçun içinnən çıxıb qızı görər.
Qarı hər şeyi öyrədənnən sonra dedi:
– Oğul, daha yubanmax vaxtı deyil, yolçu yolda gərək, durun gedin həmin meydana, dediklərimin hamısını eləyin.
Məlik çıxardıb qarıya iki dənə də qiymətli ləl verdi, dedi:
– Al bunları da xırdala, ömrünün axırına kimi yesən qurtarmaz.
– Oğul, sən ki, məni dünya malınnan qəni elədin, sənə dua eləyəcəm, işin rastına düşsün. Bir də oğul, heç fikir eləmə, bu keçəl nə qədər sənin yanındadı işin gətirəcək, o keçəlin qaraçuxası hələ qabaxda gedir. Odu ki, sənə də qorxu yoxdu.
Bəli, Məliknən keçəl qızıl qoçu götürüb başladılar getmək binasın qoymağa. Gethaget, gethaget, gəlib çatdılar səbz meydanına. Məlik girmişdi qoçun içinə, keçəl də minbir hava çalıb qoçu oynadırdı. Qoçun tamaşasına o qədər camaat yığışmışdı ki, ağac atsan yerə düşməzdi.
Həmin gün firəng padşahının qızının qarabaşı da bazarda şey almağa getmişdi, gördü hamı səbz meydanına gedir, o da getdi, adamları yara-yara bir təhər qabağa çıxdı. Qoçun oynamağını görəndə heyran qaldı. Qız qoça o qədər tamaşa elədi ki, bir də gördü qarannıx düşdü.
Tez qaça-qaça gəldi xanımın yanına. Xanım qarabaşın gec gəlməyinnən qəzəblənmişdi, dedi:
Qarabaş xanımın əl-ayağına döşənib dedi:
– Xanım, əgər mən görəni sən də görsən, gec gələrdin.
Xanım dedi:
– De görüm nə görübsən?
Qız səbz meydanında keçəlin qoç oynatdığını elə şirin-şirin söylədi ki, xanımın da xoşuna gəldi. Gecəni yatdılar, səhər tezdən hələ camaat yığışmamış padşah qızı başının dəstəsi qırx incə belli qıznan gəldi səbz meydanına. Keçəl gördü ki, qırx incə belli qız gəldi, bunların içində bir gözəl var ki, adam baxanda ağlı başınnan çıxır. Tez əyilib qoçun qulağına dedi:
– Məlik, gözünü sil əməlli bax, deyəsən sənin dediyin qız özü gəlib çıxıb.
Qoçun göz yerində iki deşik varıydı. Məlik ordan baxıb gördü ki, qız nə qız, elə bil Allahtaala onu xoş gündə, xoş saatda yaradıb. Aya deyir sən çıxma, mən çıxım, günə deyir sən çıxma, mən çıxım, gəl məni gör, dərdimnən öl. Can alan, incə miyan, nazik bədən, sünbül nişan, aşiq öldürən, rəng solduran nazənin sənəm, qaşlar qara, elə bil qüdrəti-ilahinin qələmiynən çəkilib, gözlər qara, kiprikləri yaydan çıxmış ox kimi, burnu hind fındığı, saçlar qap-qara şəvə kimi, incə belli, sərv boylu, şux duruşlu, ceyran yerişli, maral baxışlı, ləbləri qızıl gülün yarpağı kimi, yanaxlar yaqutun qıraxları kimi, elə bil qar üstə qan çilənib, dişlər inci-mirvari kimi. Mərmər sinəsində, naznazı ipək paltarın altınnan bir cüt şamama baş qaldırıb mənəm-mənəm deyir.
Keçəl nə qədər oxudusa, gördü qoç oynamır. Bildi ki, Məlik qızı görüb ürəyi gedib. Bu tərəfdən də padşah qızı keçələ dedi:
– Bəs qoç niyə oynamır?
Keçəl dedi:
– Xanım, qoçum bu gün su içməyib, susuzdu, odu ki, oynamır, indi su verərəm içər, sonra oynayar.
Tez keçəl qoçun ağzınnan bir qab su tökdü ki, Məlik ayılsın. Bir təhər onu ayıltdı dedi:
– Məlik sən neyləyirsən, qız gözləyir. Özünü toxtat.
– Ölmək ölməkdi, xırıldamax nə deməkdi!
Başladı dünənkindən də yaxşı oynamağa. Qoç xanımın çox xoşuna gəldi, keçəli çağırıb dedi:
– Keçəl, sənə gündə yüz tümən verərəm, qoçu ver aparım, bir neçə gün bizdə oynasın.
Keçəl dedi:
– Xanım, verərəm, amma şərtim var gərək ona razı olasan. Gərək qoçu heç yerə buraxmayasan, təkcə öz otağında saxlayasan, gündə də onun qabağına bir qab aş, bir parç də su qoyasan. Xanım dedi:
– Ay sağ olmuş, mənim əlimdə o nədi ki, lap gündə ona o qədər aş verərəm ki, heç ömründə görməmiş ola.
Xanım keçələ yüz tümən verib dedi:
– Keçəl, di qoçu götür gedək.
Keçəl qoçu apardı düz xanımın otağına, özü çıxıb gəldi şəhərdə bir karvansarada qaldı.
Qızlar hamısı and-aman eləyib dedilər:
– Əyə, zalım oğlu, bura quş quşluğuynan uçub gələ bilmir, sən kimsən, nəçisən, bu saat cəlladları çağıraram, səni yetmiş yeddi şaqqa edərlər.
Məlik dedi:
– Ey nazənin mələk, mən elə bura gəlmişəm ölməyə, sənin yanında ölmək mənə hər şeydən artıxdı.
Məlik belindən xəncərini siyirib dedi:
– Xanım, sən heç zəhmət çəkib cəllad-zad çağırma. Mən sənin yolunda bu saat burda özümü öldürərəm, sənə xoş olar.
Qız dedi:
– Oğlan, hələ bir əl saxla, söylə görüm bura niyə gəlibsən, niyə özünü öldürürsən?
Məlik şəkli tapdığı vaxtdan ta bu günə kimi olan işlərin hamısını bir-bir söylədi, sonra da dedi:
– Ey gözəl qız, mən sənin dərdinnən dəli-divanə olmuşam, ya gəl mənə, ya da özümü burda öldürəcəm.
Qız gördü ki, oğlan deyəsən əsil-nəcabətli adama oxşayır; özü də sür-sifətdən də pis deyil, odu ki, razı oldu. Belə qərara gəldilər ki, qaçsınlar.
Səhər açıldı. Keçəl gəldi ki, xanımdan qoçun pulunu alsın, içəri girib gördü. Məlik qoçun içindən çıxıb qızla söhbət eləyir. Məlik keçəli görən kimi dedi:
– Keçəl, hazırlaş, sabah tezdən qızı götürüb xəlvət aparacayıq. Bu xəbəri eşidəndə keçəl sevindiyindən bilmədi neyləsin. Qız keçələ bir dəst zər-zibadan paltar geydirib axşamüstü göndərdi padşahın ilxıçısının yanına, əlinə də bir namə yazıb verdi ki, bu adama üç yaxşı at verərsən gətirər. Keçəl gedib naməni baş mehtərə verdi. Mehtər ən yaxşı atlardan üçünü seçib verdi keçələ. Qıznan Məlik də vəzndən yüngül, qiymətdən ağır şeylərdən götürüb çıxmışdılar yola keçəlin qabağına. Yolda bunlar rastlaşdılar, hərəsi atın birinə minib başladılar getməyə. Gəlib çıxdılar şəhərin qırağına. Şəhərin dörd tərəfi hündür hasarnan hörülmüşdü. Şəhər darvazalarının ağzında çoxlu qoşun var idi, buradan keçmək mümkün deyildi. Hərəsi əlinə bir qılınc keçirdi, başladılar vuruşmağa. Gördülər qoşunu qırmağnan qurtarmaq olmayacaq. Odu ki, qapıçıları öldürüb qaçdılar. Firəng padşahına xəbər getdi ki, ey taxtı tarac olmuş, nə durubsan, qızını qaçırtdılar. Padşah bütün qoşuna əmr elədi ki, yerdə də olsa, göydə də olsa, gərək onları tutub gətirəsiniz.
Məlikgil ata suvar olub quş kimi uçmaxda olsun, qoşun da onları qovmaxda, gəlib Məlikgil yenə həmən dəryaya çatdılar. Qız gördü qoşun elə yetirhayetirdi. Odu ki, dedi:
– Ey Məlik, görürsənmi atamın qoşunu cinni Cəfər qoşunu4 kimi gəlir, bizə çatan kimi səni öldürəcəklər, indi nə eləyək?
Keçəl dedi:
– Xanım, qorxmayın, mən ölməmişəm, bu saat sizi keçirərəm dəryanın o tərəfinə, qoşun hamısı gəlib qalar bu tərəfdə.
Keçəl sözünü qurtaran kimi gedib qara daşı qaldırdı, altındakı cilovu çıxardıb atdı suya, o saat üç ayaxlı at dəryadan çıxdı, üçü də atın belinə minib dəryanı keçdilər. Qoşun özünü o vaxt yetirdi ki, bunlar dəryadan çıxmışdılar.
Keçəl dəryanın o tərəfinə çıxannan sonra cilovu aparıb yenə qoydu qara daşın altına. Bir az piyada yol getmişdilər ki, bir də gördülər əvvəlki meşəyə buraxdıqları atlar budu göy çəməndə otlayırlar. Tez keçəl öz atına mindi, Məlik də öz atına minib qızı tərkinə aldı. Başladılar getməyə, gəlib çıxdılar həmən dərvişlərin qalaçasına. Elə qalaçanın qapısına yaxınlaşan kimi yenə iki əl gəlib bunların atlarını apardı tövləyə, özlərini də evə. Bunlara yemək-içmək gəldi, yeyib qurtarannan sonra yer salındı, girib yatdılar. Bütün bu işləri iki əl görürdü, adamlar özləri gözə görünmürdülər. Məliknən qız o qədər yorğun idilər ki, başlarını yasdığa qoyan kimi daş kimi yatdılar. Keçəli də yaman yuxu tuturdu. Gördü o da yatacax, tez baş barmağın çərtib içinə duz basdı, barmağının ağrısınnan yata bilmədi. Amma gözünü yumub özünü yuxuculluğa vurmuşdu, bilirdi ki, yenə dərvişlər gələcək. Gecədən xeyli keçmiş bir də gördü qapılar taybatay açıldı, əvvəlcə əlində təsbeh olan dərviş, sonra əsalı dərviş, lap axırda da əlində qılınc olan dərviş içəri girdilər.
Dərvişlər bir salavat çevirib əyləşdilər. Əli qılınclı dərviş gəlib bunların hərəsinin başının üstündə üç dəfə qılıncını endirib qaldırdı. Gördü hamısı yatıb, keçəl də gözünün birini yumub o biri gözünün ucuynan baxırdı. Bu dəfə də əli qılınclı dərviş dedi:
– Gəlsənə bunları öldürüm, qızı da əllərinnən alax?
Əli təsbehli dərviş dedi:
– Sən bu insafsızlığınnan deyəsən əl çəkməyəcəksən. Bu yazıxlar nə zülmnən gedib qızı gətiriblər, hələ innən belə də başları nə bəlalar çəkəcək, yenə də onlardan əl çəkmək istəmirsən. Elə dərviş bu sözü deyən kimi keçəl yerinnən sıçrayıb tutdu onun ətəyinnən, yalvar-yapış eləyib dedi:
– Ağa dərviş, səni and verirəm o qibləyə, de görüm bunnan sonra bizim başımızda nə iş var?
Dərviş dedi:
İş o yerə gəldi ki, keçəli asası oldular. Onu dar ağacının yanına gətirib kəndiri boynuna salanda Məlik dedi:
– Keçəl, ürəyində nə sözün varsa de!
Keçəl dedi:
– Məlik, əgər mən sözümü desəm daş olacam, deməsəm də öldürəcəklər.
Camaat hay-küy saldı ki, gərək keçəl sözünü desin. Keçəl başladı dərvişlərin öyrətdiyi sözləri, özünün gördüyü işləri bir-bir danışdı. Keçəl sözünü qurtaran kimi dönüb oldu bir qara daş. Camaat buna məəttəl qaldı. Həm də keçələ yazıxları gəldi.
– Məlik, əgər keçəli təzədən dirildib adam eləməsən, sənnən boşanıb gedəcəm atamın yanına.
Məlik dedi:
– Yaxşı, indi mən neyləyim?
Qız dedi:
– Necə ki, keçəl sənin yolunda cəfa çəkib, sən də onun yolunda əzab çək, get dərvişlərin yanına, gör onlar bir çarə tapa bilərlərmi?
Məlik əlacsız qalıb yol başladı üç dərvişin qalaçasına getməyə. Gethaget, gəlib çatdı həmən tilsimli qalaçaya, əzab-əziyyətlə dərvişləri tapıb onlardan kömək istədi. Əli əsalı dərviş dedi:
– Məlik, sən namərd adamsan, keçəl sənə o qədər yaxşılıq elədi, əvəzində sən onu asdırmaq istədin, mən sənə kömək eləyə bilmərəm. Məlik üzünü qılınclı dərvişə tutub onnan kömək istədi. Bu dərviş də dedi:
– Yoldaşına xain çıxan adama mən bircə kömək eləyə bilərəm ki, onun başını bədənnən ayıram, ölüb canı qurtara.
Məlik işləri belə görəndə gözləri yaşardı, tutduğu işə peşiman oldu. Əli təsbehli dərviş dedi:
– Məlik, mən sənə kömək eləyərəm, amma gərək necə ki, keçəl sənin yolunda cəfa çəkmişdi, sən də onun yolunda canından keçəsən, onda dostluğun qədrini bilərsən.
Dərviş dedi:
– Mən keçəli diriltməyin sirrini sənə deyərəm, amma bir şərtim var, gərək əvvəlcə onu yerinə yetirəsən, sonra mən o sirri deyəm. Məlik dedi:
– Şərtin nədi?
Dərviş dedi:
– Ay çoban qardaş, bəlkə sən biləsən buralarda Əhmədnən Məmməd adında iki dost var, onlar harda olurlar?
Çoban dedi:
Məlik bir xeyli gedib həmən yerə çatdı. Qapını döydu. Qapıya Əhməd özü çıxdı. Məlik xəbər aldı:
– Bura kimin evidi?
Əhməd dedi:
– Mənim.
Məlik dedi:
– Mən qərib adamam, qalmağa yerim yoxdu, özü də siznən işim var. Məni bir gecəliyə qonax saxlarsanmı?
Əhməd dedi:
– Qardaş, qonağa gözüm üstə yerim var, buyurun içəri. Əhməd qonağı apardı evə. O üzdən-bu üzdən söhbət eləyənnən sonra ortalığa yemək gətirildi. Əhməd qonağa yemək təklif elədi. Məlik əlini süfrəyə uzatmadı. Kişi nə qədər elədisə, Məlik yemədi.
Əhməd dedi:
Məlik dedi:
– Qardaş, Allahdan gizlin deyil, bəndədən nə gizlin.
Mən gəlmişəm sənnən dostun Məmmədin sirrini öyrənəm əgər bu sirri deməsən əlimi süfrəyə uzadan deyiləm.
Əhməd gördü ki, qonağı çox tərs adamdı, sirri deməsə, əlini süfrəyə uzatmayacax. Odu ki, dedi:
– Ey qonaq, mənim sirrimi öyrənməkdən nədi məqsədin?
Düzünü desən sirrimi sənə açaram.
Məlik bütün başına gələn əhvalatları biz sizə söylədiyimiz kimi söylədi. Əhmədin qonağa yazığı gəldi, dedi:
– Qardaş, mütəkkəyə dirsəklən, mən öz sirrimi sənə açım.
Məlik mütəkkəyə söykənib Əhmədə qulaq asırdı. Əhməd deyirdi:
– Qardaş, mənim cavanlıxda çoxlu dostlarım varıydı. Gündə bir dostumnan keyf çəkib gün keçirərdim. Bir gün atam dedi:
– Oğul, sənin bu qədər dostun var, heç onları bir sınayıbsanmı?
Mən dedim:
– Ata, yox, mən bilirəm ki, onlar mənim yaxın dostlarımdı. Görmürsənmi hər gün gəlirlər yanıma, məni güldürürlər, darıxmağa qoymurlar, özlərindən də heç bir pislik görməmişəm.
Atam dedi:
– Oğul, sən hələ uşağsan, adam hər üzünə gülənə dost deməz. Onların çoxusu yemək dostudu, indi az-çox dövlətimiz var. Çibin şirəyə yığılan kimi onların da çoxu yeməyə içməyə gəlir, gülür, danışır, sən də elə bilirsən ki, səni istəyib gəlirlər. Sən gəl bir-bir bu dostlarının ürəyini sına.
Atamın bu sözünnən sonra günlərin birində bir qoyun öldürüb saldım bir çuvala, ağzını da bağlayıb aldım dalıma, axşam şər qarışanda düşdüm qapı-qapı bu dostlarımın evinə, qapını döyüb dostumu çağırdım. Dostum qapıya çıxanda çuvalı yerə qoyub dedim:
– Ey mənim dostum! Bu gün əlimnən bir xata çıxıb, vurub padşahın adamlarınnan birini öldürmüşəm. İndi onun meyidini bu çuvala salıb gətirmişəm ki, sizdə gizlədəm, sən nə deyirsən?
Dostum qaşqabağını töküb dedi:
– Vallah doğrudu, mən sənnən dostam, amma belə şeyləri mən məhləmə qoya bilmərəm. Qorxuram üstü açıla, padşah dərimə saman təpə.
– Canım əl çək yaxamnan, qələt eləmədim ki, sənnən dost oldum, indi olmuram.
Çuvalı dalıma götürüb bütün dostlarımın qapısına getdim. Əhvalatı söyləyən kimi hamısı qapını üzümə bağlayıb məni qovdular. O gecə düz otuz doqquz dostumun evinə getdim, heç biri məni evinə yaxın qoymadı. Kor-peşman qayıdıb gəlirdim evimizə, birdən yadıma düşdü ki, yolun qırağında mənim bir köhnə tanışım var. Onunla o qədər də yaxın deyildim. İstədim bunun qapısını döyəm, ürəyimə gəldi ki, gecə-gündüz evimdə yeyib-içən dostlarım mənim bu dar günümdə mənə yiyə durmadı, bu mənə necə yiyə durar? Birdən lənət şeytana deyib, qapını döydüm, incavara kişi özü çıxdı. Salamlaşıb dedim:
Kişi dedi:
– Əvvəla sən adam öldürməkdə çox pis iş görübsən. Daha olan olub, keçən-keçib, indi gərək sənə kömək eləyəm. Kişi bel, külüng götürüb dedi:
– Düş qabağıma, gedək meyidi şəhərin qırağında bir yerdə basdırax. Biz ikimiz də yol başlayıb getdik. Bir az gedənnən sonra kişi çuvalı mənnən aldı ki, sən yorulubsan, ver bir az da mən götürüm. Mən çuvalı vermək istəmədim, amma zornan əlimdən aldı. Gedib bir balaca arxın qırağına çatdıx. Bu arxın lap böyründə bir çuxur qazıb çuvalı yerə basdırdıx, üstünü torpaxlayandan sonra kişi dedi:
– Dostum, gəl bu arxı bir balaca bəridən qazax, su düz meyidin üstünnən axsın. Heç kimin ağlına gəlməsin ki, burda bir şey var.
İkimiz də arxı bir azca bəridən qazıb əydik, su düz qazdığımız yerin üstünnən getdi. Sonra mən kişidən çox razılıx elədim, qayıtdım evimə. Sabah açıldı, getdim həmən dostumun yanına ki, ona yenə razılıx eləyəm. Dedilər evdə yoxdu, filan bəyin toyuna gedib. Öz-özümə fikirləşdim ki, bu, dostluxda sədaqətli adama oxşayır. İndi də qoy bunun söz saxlayan olub-olmamasını yoxlayım. Odu ki, düz getdim həmən dostum gedən toy məclisinə. Gördüm şəhərin nə ki mənəmmənəm deyən adamları var hamısı burdadı. Düz girdim içəri, gördüm dostum yuxarı başda əyləşib. Dostumun adı Məmməd idi. Səsimi boğazıma salıb dedim:
– Ə, sənin atan belə, anan belə, bir çıx eşiyə, gör sənin başına nə oyun gətirəcəm.
Dostum mənim bu sözümnən heç keyfini də pozmadı dedi:
– Ə, Əhməd, yeri get, arxayın ol, söymürsən, nə istəyirsən de, qorxma, demərəm ki, su nəyin üstündən axır.
Mən dostumdan bu sözü eşidən kimi başa düşdüm ki, bu çox möhkəm adamdı.
O günnən Məmmədə məhəbbətim bir idisə, oldu min. Gediş-gəlişimiz günü-günnən artdı. Bir gün Məmməd yenə bizə gəlmişdi oturmuşdux küləfirəngidə çay içirdik. Birdən küçədən mənim nişanlım anasıynan getdiyi yerdə Məmməd onu gördü. Məmməd bu barədə mənə bir kəlmə də söz deməyib birdən-birə çıxıb getdi. O günnən mən onu həmişə fikirli görürdüm. Nə qədər eləyirdim dərdini mənə demirdi. Axırı bir gün xəncəri çıxardıb dedim:
Odu ki, dedi:
– Əhməd, Allahdan gizlin deyil, bəndədən nə gizlin, sizin küləfirəngidə oturanda küçədən bir qız keçirdi, onun məhəbbətini salmışam ürəyimə, indi dözə bilmirəm.
Mən o saat başa düşdüm ki, Məmməd mənim nişanlımı görübdür. Heç bu işin üstünü vurmadım, dedim:
– Məmməd, bu nə çətin işdi ki, sən fikir çəkirsən? Bir həftəyətən o qızı sənə alaram.
Məmmədi sakit eləyib düz gəldim evə. Ata-anama əhvalatı söylədim ki, bəs belə, dostum Məmməd mənim nişanlıma aşiq olub, mən gərək qızı ona verəm. Ata-anam nə qədər dedilər ki, ay oğul elə də iş olar? Gəl sən bu sevdadan əl çək!
Xəncəri çəkib dedim:
– Vallah bu işi Məmmədə bildirsəniz özümü öldürəcəm. Ata-anam qorxub sakit oldular. O günnən toy tədarükünü gördük.
Sabah toydu deyəndə atamnan anamın dərddən ürəkləri partladı, öldülər. Qohum-qardaş yığışdı, başladılar ağlaşmaya. Məmməd bilməsin deyin mən adamlara tapşırdım ki, yası saxlayaq toydan sonraya, hər kəs ata-anamın öldüyünü Məmmədə bildirsə, onun başını bədənindən ayıracam.
Səhər açıldı. Məmmədin heç nədən xəbəri yox idi, toy başlandı, qızı gəlin apardıx. Sonra gəlib xəlvətcə, səssiz-küysüz ata-anamı dəfn elədim.
Aradan bir müddət keçdi. Gördüm ki, mənim nişanlımı öz əlimnən özgəsinə verməyimi hamı bildi, başladılar mənə rişxənd eləməyə. Bu sözə dözə bilmədim. Bir bacım qalmışdı, onu da götürüb getdim özgə bir vilayətə. Düşdüm qəribçiliyə, heç yerdə iş-güc tapmadım, əlimdə olan pulum-param da qurtardı, cır-cındır paltarın içində qaldım. Bir də öyrəndim ki, dostum Məmməd bu şəhərdə olur. Yeməyə bir tikə çörəyimiz yox idi, mən cəhənnəmə, bacım acınnan taqətdən düşmüşdü. Fikirləşdim ki, gedim heç olmasa Məmmədi tapım, bir az ondan borc alım. Soraxlaşa-soraxlaşa gedib qapısını tapdım. Gördüm arvadıynan çıxıb gedirlər. Yavaşca onu bir yana çəkib dedim:
– Qardaş, hal-qəziyyə gəlib bu şəhərə çıxmışam, pulum, yerim yoxdu, mənə bir az əlborcu ver. Gördüm Məmməd heç üzümə də baxmaq istəmədi, eləcə çıxardıb beş-on tümən pul verdi, sonra çıxıb getdi. Mən Məmmədi belə soyux görəndə istədim pulunu təpəsinə vurum, fikirləşdim ki, bacım yazıx acınnan ölür, heç olmasa bu pula bir az şey-şüy alım aparım yesin. O gecə gedib bacı-qardaş karvansarada qaldıx. Səhər tezdən bir də gördüm bir arvadla bir cavan qız gəlib mənə dedilər:
– Oğul, görürəm siz qərib adama oxşayırsınız. Bizim burda yeddi otağımız var, hamısı boşdu, gedək siz də olun mənim uşağlarım, anabala kimi bir yerdə dolanax.
Mən gördüm ki, buralarda onsuz da ev-zad tapmax mümkün deyil, bir də yeməyə heç nə tapmıram, evə pulu hardan tapacam. Razı oldum, durub arvadın evinə getdik. O günnən arvad bizə öz uşağları kimi baxdı.
– Oğul, mən sənin atana on iki kisə qızıl borcluydum, indi öyrənmişəm ki, o ölübdü, sən də onun oğlusan. Odu ki, al, bu pullar sənə çatacax.
İstədim almayam, kişi əl çəkmədi:
– Oğul, elə şey olmaz, məni kişinin yanında şolüzümmə eləmə.
Pulu aldım, gətirib xərcləyib dolandıx. Bir gün oturmuşdux, birdən mənə ev verən arvad dedi:
– Ay oğul, sən görürsən üzümüz-gözümüz sənə necə öyrənib, mənim də qızım yekələnib, ərə gedəsi olub, elə gəl Allahın əmriynən qızımı verim sənə, toyunuzu da özüm eləyim.
Mən çox götür-qoydan sonra razı oldum. Toy tədarükü görüldü.
Sabah toydu deyəndə qızın anası dedi:
– Oğul, indi de görüm toya kimləri çağırax?
Mən dedim:
Arvad razı oldu, adamları çağırdı, məclis quruldu. Adamlar bir-bir, iki-iki xonçalı-zaddı toya gəlirdilər. Lap axırda Əhməd gördü ki, köhnə dostu Məmməd də arvadıynan toya gəldi. Bunlar gətirdikləri xonçanı yerə qoyanda Əhməd səsləndi ki, onların xonçalarını qaytarın, mənə lazım deyil, namərd adamdılar. Camaat hamısı bu işə məəttəl qaldı, dedilər:
– Əhməd, axı bir bizi başa sal görək ki, bunun taxsırı nədi, sən onun xonçasını qaytarırsan?
Əhməd əhvalatı axıra kimi, hətta nişanlısını Məmmədə verdiyini, ata-anasının dərddən çərləyib öldüyünü, Məmmədin bu şəhərdə ona üz vermədiyini belə söylədi. Camaat istədi Məmmədi qovsun, Məmməd dedi:
– Camaat, bir az səbr eləyin, hamısını söyləyim, görün o haxlıdı, ya mən?
Məmməd dedi:
– Əhməd hər nə dedisə, düz deyir, onlar hamısı olub, o mənə çox yaxşılıx eləyib, amma mən də onun əvəzini çıxmışam. Mənim onun nişanlısını almaxda məqsədim onu sınamax idi, həmin günnən onun nişanlısı necə bizə gəlibsə, eləcə də durub. Mən ona bacı gözüynən baxmışam. Qaldı Əhməd deyir ki, yolda mən ona eləcə pul verib üzünə baxmamışam, o da düzdü. Mən gördüm Əhməd cırıx-cındır paltarın içində dilənçiyə oxşayır, nişanlısı onu bu kök də görüb tanımasın, deyibən mən qəsdən ona soyuxlux görsətdim. Amma sonra atama on iki kisə qızıl verib ona yolladım, anamı öyrətdim gedib Əhmədi özünə oğulluğa götürdü, həmən o evində qaldığı adam mənim anamdı, bu gün toyunu elədiyimiz qız da mənim doğmaca bacımdı, Əhmədə veririk. İndi Əhmədin nişanlısını da gətirmişəm, istəyir öz nişannısını alsın, istəyir bacımı. Mən gördüm ki, Məmmədin dediklərinin hamısı doğrudu. Odu ki, dedim:
– Məmməd, kişinin sözü bir olar. Elə əvvəldən nişanlımı sənə vermişəm, o sənin, bacın da mənim.
Camaat hamısı bizim bu dostluğumuza əhsən dedi. O vaxtdan biz bu şəhərə köçüb burda şenniy salmışıx. Oğul, indi bil, agah ol ki, bizim sirrimiz bu idi. Məlik bir də baxıb gördü xoruzlar banlayır, səhər açılır. Kişidən çox razılıx eləyib, atını minib qayıtdı dərvişlərin yanına. Başladı ki, Əhmədnən Məmmədin sirrini söyləməyə, dərvişlərin biri dedi:
– Oğul, gəl sən heç əziyyət çəkib o sirri söyləmə, onsuz da biz onların hamısını bilirik.
Məlik dedi:
– Ağa dərviş, siz ki, bu sirri bilirdiniz, bəs məni niyə ora göndərirdiniz? Dərviş dedi:
bədəninin daşı da tamam töküləcək.
Dərviş əlavə bir şüşə sehirli su, bir də bir quş lələyi verdi ki, uşağın başını kəsəndən sonra bu lələynən o sudan uşağın boğazına çəkərsən, o da dirilər.
Məlik sehirli suynan lələyi də götürüb sevinə-sevinə gəldi evlərinə. Dərviş deyənlərin hamısını elədi. Keçəli diriltdi, uşağı sağaltdı, öz bacısını da keçələ verib yeddi gün, yeddi gecə toy elədi. Onlar yeyib-içib yerə keçdilər, siz də yeyin-için ömür sürün. Göydən üç alma düşdü, biri mənim, biri nağıl söyləyənin, biri də özümün. Mən sağ, siz salamat, siz yüz yaşayın, mən iki əlli, hansı çoxdu siz götürün, yerdə qalanını verin mənə."
"Belə deyirlər ki, bir xanın Qəhrəman adında bir nökəri varıdı. Qəhrəman olduqca zirək, qüvvətli bir oğlandı. Xan da Qəhrəmanın xətrini çox istəyirdi. Xanın həyətində iki böyük dəyirman daşı varıdı. Xan çıxıb nökərlərinə tapşırdı ki, bu dəyirman daşlarını həyətdən götürsünlər atsınlar bir tərəfə. Nökərlər yapışıb dəyirman daşına nə qədər güc elədilər yerindən tərpədə bilmədilər.
Xan yuxarıdan öz qızı Pəri xanımnan baxırdı. Bu vaxt Qəhrəman özünü yetirdi, gördü ki, qırx adam iki dəyirman daşını yerindən tərpədə bilmir. Qəhrəman nökərləri itələyib, bir təkan vurub, bayaqdan daşı götürüb atdı. Xan bu şücaəti Qəhrəmanda görüb sevindi. Tez əmr verdi ki, Tus pəhləvanının paltarı Qəhrəmana verilsin. Amma Qəhrəman paltarı almadı. Çünki könlündən pəhləvanlıq keçmirdi. Atası ona tapşırmışdı ki, nəbadə könlündən mənsəb iddiası keçə.
Qəhrəman atasının vəsiyyətini yadında saxlamışdı. Odu ki, xana nökər oldu, amma pəhləvan olmadı. Bunlar burda qalsın. Xəbəri sənə kimdən verim, xanın qızı Pəri xanımdan. Pəri xanım Qəhrəmanın sorağında idi ki, görə, amma o heç rastına gəlmirdi.
Bir gün xan Qəhrəmanı çağırtdırıb dedi:
Qəhrəman çimdi, bu dəmdə xanın qızı saçlarını töküb döşünə sallana-sallana, yüz naz-qəmzə, işvəynən gəlirdi çarhovuza ki, çimə.
Pəri xanım gördü ki, çarhovuzda bir oğlan çimir, istədi çığıra, sonra özünü saxlayıb, bir neçə qədəm irəli gedib diqqətnən baxıb gördü ki, çimən xanın nökəri Qəhrəmandı. Pəri xanım da istədiyi bu idi. Özünü pilləkənlərə sarı verib çıxdı çarhovuzun üstünə. Qəhrəman Pəri xanımı görən kimi, utandığından baş vurdu suya, gözdən itdi. Pəri xanım dedi:
– Ey Qəhrəman, and olsun atamın canına, sənnən işim yoxdu, çıx sudan.
Qəhrəman başını qaldırıb dedi:
– Düş ordan, paltarımı geyinim, sonra gəlim.
Qəhrəmanı gözləməkdə olsun. Qəhrəman çarhovuzdan çıxıb paltarlarını geyinib, gəlib dayandı Pəri xanımın hüzurunda.
Pəri xanım əvvəlcə Qəhrəmana bir hərbə-zorba gəldi ki, nə üçün icazəsiz bağa giribsən? Qəhrəman da işdən onu xəbərdar elədi ki, bəs atan göndərib. Pəri xanım dedi:
– Qəhrəman, Allahdan gizlin deyil, səndən nə gizlədim. Mən sənə aşiq olmuşam.
Qəhrəman bu sözü Pəri xanımdan eşidən kimi, utanıb başını aşağı saldı.
Pəri xanım dedi:
– Ay zalım, bütün padşah oğlanları mənim həsrətimi çəkir, niyə dinmirsən?
Qəhrəman dedi:
– Xanım, onlar padşah oğlanlarıdı. Amma mən rəiyyət oğluyam.
Xan bilsə, dərimi dabanımdan çıxardar.
Pəri xanıma məhəbbət güc gəlmişdi, əl atıb Qəhrəmanın biləyindən tutdu, çəkdi özünə sarı. Qəhrəman da özünü saxlaya bilmədi qızda gözəlliyi görüb, heyran oldu. Qucaqlaşıb öpüşdülər.
Hər iki aşiq əhd-peyman elədilər. Onlar bir-birinə söz verib oturmaqda olsunlar, Qəhrəmanın birdən yadına düşdü ki, xan bunu alma üçün göndərib, tez durdu ayağa Pəri xanımdan ayrıldı, bir səbət alma dərdi. Bunlar gecə görüşmək üçün bir-birilərinə söz verdilər.
Qəhrəman alma səbətini götürüb, birbaş gəldi xanın yanına. Xan xəbər aldı ki, niyə belə gec gəldin.
Qəhrəman dedi:
– Xan, qurbanın olum, çarığımın altı çıxmışdı, onu yamayırdım.
Nökərlər Qəhrəmanı aparıb üst-başını təzələdilər. Yeri gəlmişkən sizə xanın vəzirindən deyim.
Xanın vəziri baxıb gördü ki, xan Qəhrəmana çox qulluq eləyir.
Xanın yanına gəlib dedi:
– Xan sağ olsun, bu gecə pis yuxu görmüşəm.
Xan dedi:
– Danış görüm, necə yuxudu?
– Bu gecə yuxuda gördüm ki, nökərin Qəhrəman girib gilas bağına, nə ki gilas var, hamısını tələf eləyir.
Xan bu sözdən çox kədərləndi, vəzir gedəndən sonra rəmmalı çağırıb dedi:
– Rəmmal, rəml at, gələcəyimdən bir xəbər ver.
Rəmmal rəmli üç dəfə atıb dedi:
– Xan, qəzəbin tutmasın, izn ver, deyim.
Xan çox səbirsizliklə dedi:
– Danış görək, əgər düz deməsən, boynunu vurduracağam.
Rəmmal dedi:
– Xan sağ olsun, sənə heç bir kəsdən ziyan dəyməyəcək, amma döşü tüklü bir nəfər adam var, o adamdan özünü gözlə.
– Bu döşü tüklü oğlan kimdi?
Rəmmal demədi ki, demədi. Axırda xan qəzəblənib rəmmalı qovdu. O gecəni səhərə kimi yatmayıb çox çalpaşıq yuxular gördü.
Səhər tezdən durub rəmmalı çağırtdırdı, amma rəmmal qorxusundan gəlib çıxmadı. Xan bu intizar içərisində qalmaqda olsun xəbəri verim sənə Qəhrəmandan.
Qəhrəmanla xanın qızı Pəri xanım hər gün görüşüb, sevişirdilər. Bir gün Qəhrəmannan Pəri xanım qulacqol olub, sarmaşıq kimi bir-birinə sarılıb bağda uzanmışdılar, öpüşlərinin səsindən budaqdakı bülbüllər səsini saxlayıb tamaşa eləyirdilər. İki aşiq-məşuqu bu çəmənzarda qoyaq, görək xanın vəziri necə oldu.
Xanın vəziri həmin gün Qəhrəmanın mehtərlər arasında olmadığını görüb, çox şübhələndi, vəzir Allah, Məhəmməd deyib, üz qoydu xanın qızı Pəri xanımın bağına. Bağı gəzirdi, yavaş-yavaş gəlib çatdı gilənar ağacının altına, gördü ki, xanın qızı Pəri xanım Qəhrəmanın başını qoyub dizinin üstünə, həzin-həzin oxuyur. Qəhrəman da yatıb.
Vəzir bu dəstgahı görən kimi, gözləri həlqələnib az qaldı bəbəyindən çıxa. Özün saxlaya bilməyib, tez bağdan çıxıb xanın imarətinə yüyürdü.
Xan oturmuşdu, gördü kü vəzir tövşüyə-tövşüyə, büdrəyə-büdrəyə xana tərəf gəlir.
Xan vəzirdən xəbər aldı:
– Nə olub belə, tövşüyə-tövşüyə gəlirsən? Danış görək?
Vəzirin nəfəsi lap qaralmışdı, oturdu pilləkən üstə, nəfəsini bir balaca dərib dedi:
– Xan, qorxuram qəzəbin tuta.
– De görək, qəzəbim tutmaz.
Vəzir dedi:
– Amanın bir günüdü, gəl məndən xəbər alma.
Xan qəzəbləndi, vəzirin boğazından tutub dizinin altına qoydu, boğa-boğa dedi:
– Sənə deyirəm de, deməsən boğazını üzəcəyəm.
Vəzir bir təhərnən xanın əlindən qurtarıb dedi:
– Mənim qızımda elə cürət ola bilməz ki, nökərnən sevişə.
Vəzir özünü torpağa sürtüb, and, aman elədi ki, öz gözümnən görmüşəm.
Xan baxıb gördü ki, vəzir özünü şil-küt elədi. Xan dedi:
– İndi ki, belədi, gedək, gedək. Ta gözlərimnən görməsəm, inana bilmərəm.
Xannan vəzir əl-ələ verib, payi-piyada, ayaqyalın, başaçıq üz qoydular bağa sarı.
Xan bağa girib özünü reyhanlığa saldı, gördü ki, qızı Pəri xanımnan mehtəri reyhanlıqda uzanıb, kef-damaqdadılar.
Xan bunları görən kimi, istədi bir qil-qal sala, girə reyhanlığa, mehtər Qəhrəmanı öldürə, amma vəzir qoymadı. Hər ikisi çıxıb getdilər.
– Vəzir, bir tədbir gör! Yoxsa el içində rüsvay olacağam.
Vəzir dedi:
– Xan sağ olsun, tədbir deyəndə tədbir budu ki, Qəhrəmanda olan güc sənin heç bir pəhləvanında yoxdu.
Xan dedi:
– Necə yəni yoxdu? Mən bir mehtərin əlində öz adımı murdarramayacağam ki?!
– Xan sağ olsun, indi ki belədi, gəl sən üç böyük dəyirman daşını bağla yoğun bir palıdın başına.
Qəhrəman bu üç dəyirman daşının əliynən götürüb üç dəfə göyə atıb tutsun. Yəqin ki, daş yerə enəndə başına düşüb həlak olacaq; yox,
salamat qalsa, biz başqa tədbir taparıq. Yox, tədbir də tapılmasa, elə orda əmr verib, boynunu vurdura bilərsən.
Xan razı olub, vəzirə dedi:
– Əgər bu dediyin baş tutsa, qızım Pəri xanımı sənə verəcəyəm, yox, baş tutmasa, sənin boynunu vurduracağam.
Səhər xan əmr verib, üç dəyirman daşını bir palıd ağacının başına bağlatdı, bu tərəfdən də Qəhrəmanı çağırtdırıb dedi:
– Əgər bu dəyirman daşlarını bir əlinnən havaya qaldırıb, üç kərə göydə atıb tutsan, qızımı sənə verəcəyəm, yox, tuta bilməsən, elə burda boynunu vurduracağam.
Xan vəziri çağırtdırıb dedi:
– Vəzir, buna tədbir.
Vəzir dedi:
– Qəhrəmanı göndər Nil dəryasına, ordan qızıl balıq gətirsin, bəlkə gedib yolda-zadda ölüb qalsın.
Xan razı olub, Qəhrəmanı çağırtdırıb dedi:
– Gərək gedəsən Nil dəryasından mənə qızıl balıq gətirəsən.
Qəhrəman razı olub, balıq toru aldı, qılınc istədi, xan Qəhrəmana nə lazımdı verdi. Qəhrəman atını minib üz qoydu getməyə.
Qəhrəman neçə gün, neçə gecə yol gedib çatdı həmin dəryanın kənarına. Tor atdı, birinci toruna heç bir şey çıxmadı, istədi bir də tor ata, bu dəmdə dəryadan bir heyvan çıxdı. Onun dörd ayağı, iki qolu, alnının ortasında bir gözü, iki dənə də iri buynuzu varıdı. Qəhrəman bu heyvanı görən kimi dedi:
– Allah mənimkini yetirdi. Bu, ata oxşar bir şeydi, tutub saxlaram.
Amma bu qəribə heyvan qolun uzadıb, istədi Qəhrəmanı suya çəkə Qəhrəman kəmənd atıb onun buynuzuna keçirtdi, başladı dartmağa. Qəhrəman gördü ki, bu heyvan bunu çəkəcək özünə tərəf, nər kimi dizlərini yerə vurub, bir nərə çəkdi, heyvanı dartıb sudan çıxartdı. Heyvan sudan çıxıb, quzu kimi dayandı Qəhrəmanın qabağında.
Sonra Qəhraman tor atıb, bir qızıl balıq tutdu.
Qəhraman iki gün, iki gecə burda qalıb, həmin heyvanı özünə öyrətdi, buna altıayaq ad qoydu, atını minib qızıl balığı da götürüb, üz qoydu xanın torpağına. Xana xəbər getdi ki, Qəhrəman gəlir, Xan çıxıb gördü ki, Qəhrəman gəlir, özü də altında bir at var ki, altı ayağı, alnında bir gözü, iki dənə də maral buynuzuna oxşar buynuzu. Xanda ürək-göbək qalmadı. Qəhrəman altıayaq atını birbaş sürdü xanın qonaq həyətinə, xan qorxusundan danışmadı. Qəhrəman qızıl balığı xana verib, altıayaq atdan düşdü.
Xan xəbər aldı ki, bu necə atdı?
Qəhrəman dedi:
– Birillik yolu bir aya gedir, inanmayan minsin.
Heç kim qorxusundan altıayağa yaxın gələ bilmədi. Xan dedi:
Qəhrəman altıayaq atını tövləyə çəkib, birbaş gəldi Pəri xanımın yanına; onnan görüşüb, öpüşdü. Pəri xanım xəbər aldı ki bu neçə müddətdi ki hardasan? Qəhrəman başına gələni Pəri xanıma danışdı. Hər iki aşiq burda qalmaqda olsun. Eşit xandan. Xan özünü itirmişdi, bilmirdi neyləsin, odu ki, vəzirə dedi:
– Allah evini yıxsın, sən niyə göndərdin Qəhrəmanı gedər-gəlməzə ki, gələndə də altıayaq, təkgöz atnan gəlib. Vəzir, əgər bir çarə tapmasan, onun yerinə səni dar ağacından asdıracağam.
Vəzirin qorxudan qarnına sancı düşdü, iki gün vaxt istədi. Xan razı olub, vəzirə iki gün vaxt verdi. Vəzir getdi fikrə. İki gün tamamdı. Vəzir ha əlləşdi ki, Qəhrəmanı yox eləməkdən ötrü bir yol tapsın, amma heç bir yol tapmadı. Axırda durub xanın yanına gəldi. Xan gördü ki, vəzir gəlib. Xəbər aldı:
– Vəzir, nə yol tapdın?
Vəzir dedi:
– Gəl sən bir aylığa qızın Pəri xanımı göndər qardaşıngilə. Qəhrəmana deyərik ki, qızı devlər aparıb, gərək gedəsən Pəri xanımın dalısınca. Qoy bu sözdən sonra getsin, kim bilir hansı dərədə batıb qalacaq.
Qəhrəman elə ki, eşitdi Pəri xanımı ağ devlər aparıb, bayaqdan durub gəldi altıayaq atının yanına. Atını qaydaynan yəhərləyib mindi.
Üz qoydu getməyə. Qəhrəman gah göynən, gah yernən gedirdi. Bir yerdə bərk acıyıb atını çəkdi sərinliyə, gördü ki, burda bir cavan oturub ağlayır. Qəhrəman xəbər aldı:
– Ey cavan, adın nədi, nəçisən, niyə ağlayırsan?
Cavan dedi:
– Adım İbrahimdi, özüm də Rum şəhərindənəm.
Qəhrəman dedi:
– Ey oğlan, bəs burda neyləyirsən?
İbrahim dedi:
– Mən Rum padşahının qızına aşiq olmuşam, amma Rum padşahı öz qızını mənə verməyib, öz qardaşı oğluna nişanlayıb. Mənim də gücüm çatmır ki, qızı alım.
Qəhrəman dedi:
– İbrahim, mənim də sevgilimi ağ dev götürüb qaçıb, mən də gedirəm öz sevgilimi gətirəm. Eybi yoxdu, indi ki belə oldu, gəl gedək, əvvəl sənin sevgilini alım sənə verim, sonra da öz sevgilimin dalınca gedərəm.
İbrahim dedi:
Qəhrəman dedi:
– Məlik xanın qızı Pəri xanımdı.
– Ey cavan, sənin nişanlın Pəri xanımı ağ dev aparmayıbdı.
Qəhrəman dedi:
– Sən hardan bilirsən ki, mənim nişanlımı ağ dev aparmayıb?
İbrahim dedi:
– Pəri xanımı bir neçə gün bundan qabaq qoşunnan əmisinin vilayətinə apardılar.
Qəhrəman bunu eşidən kimi ağlı başından çıxdı, gözləri həlqələnib dedi:
– İbrahim, sən harda gördün?
İbrahim dedi:
Qəhrəman dedi:
– İndi ki, belə oldu, mənnən Məlik xanın qardaşının vilayətinə gedək, mən onlara qol gücümü göstərim, zor-güc öz sevgilimi alım, sonra da gedərik Rum vilayətinə, səni də sevgilini alıb özünə qaytararam. İbrahim Qəhrəmanın dediklərinə razı olub, ona qoşuldu. Qəhrəman altıayaq, kəlləgöz atını sürüb, İbrahimi də aldı tərkinə.
Qəhrəmanın atı suda balıq kimi üzür, göydə quş kimi uçurdu. Bir aylıq yolu iki günə gəlib Rum vilayətinə çatdılar.
İbrahim dedi:
– Qəhrəman, gəl biz şəhərə girməyək. Harda olsa, Pəri xanım gəlib burdan keçəcək.
Qəhrəman baxıb gördü ki, İbrahim ağıllı söz deyir, odu ki, razı oldu. Atını çəkib, şəhərdən bir az kənar saxladı. Düz üç gün Pəri xanımın yolunu gözlədilər. Üç gün tamam olandan sonra Pəri xanımın qoşununun hamısı gəldi. Qəhrəman minib atını, çəkib qılıncını, qoşunun qabağını kəsdi.
Qəhrəman qoşunun barabarına çatıb elə bir nərə çəkdi ki, qoşun diksinib bir az geri çəkildi. Pəri xanım baxıb gördü ki, gələn Qəhrəmandı.
Qəhrəmanı görən kimi, sevindiyindən heç bilmədi neyləsin. İstədi atından düşüb, Qəhrəmanın yanına gələ, amma yenə özünü saxladı. Qəhrəman qılıncını çəkib düşdü qoşunun üstünə. Qəhrəman birini öldürdüsə, altıayaq at dördünü qırıb yerə tökürdü. Qəhrəman Pəri xanımı ordan çıxarıb, verdi İbrahimə ki, saxlasın. Bu tərəfdən qasid özünü, Pəri xanımın əmisinə yetirib, xan verən kağızı ona verdi.
Pəri xanımın əmisi kağızı oxuyub, işdən xəbərdar oldu. Qəhrəmanın qabağına qoşun göndərdi. Qəhrəman gələn qoşunu qırıb tökdü. Sonra üz qoydu şəhərə. Pəri xanımın əmisini öldürüb, başını kəsib saldı xurcuna.
Qəhrəman Pəri xanımı, İbrahimi götürüb gəldi Ruma. Padşaha bir kağız yazdı ki, gərək bir gün ərzində İbrahimin nişanlısını verəsən, əgər verməsən, taxt-tacını başına çevirib, yernən yeksan eləyəcəyəm.
Kağızı İbrahimə verdi, dedi:
– Apar, ver padşaha, tez cavabını gətir.
Özü də girdi şəhərə, altıayaq atın qabağına kim gəlirdisə parçalayırdı.
Padşaha xəbər getdi ki, şəhərə bir belə adam gəlib, bir atı var, atının altı ayağı, bir gözü, iki buynuzu, kim qabağına çıxır, parça-parça eləyir. Bu tərəfdən də İbrahim kağızı aparıb verdi padşaha. Padşah kağızı oxuyub lap dəli oldu. Əmr verdi ki, nə qoşun var, Qəhrəmannan davaya çıxsın. İbrahimi də tutub saldı zindana.
Qəhrəman İbrahimi gözlədi, gördü ki, gəlmədi, amma İbrahimin əvəzinə qoşun dərya kimi gəldi. Qəhrəman vurdu özünü dəryayi-ləşkərə.
Bir əliynən Pəri xanımı saxlayıb, o biri əliylə qılınc çalırdı. Altıayaq da gah buynuzuynan, gah da əliynən qoşunu qırıb tökürdü yerə. Qan su yerinə axırdı. Axırda qalan qoşun da tab gətirə bilməyib qaçdı. Qəhrəman üz qoydu şəhərə tərəf, padşahı öldürüb, İbrahimin sevgilisini özünə verdi. İbrahimi burda padşah tikib, bunuynan siğə qardaşlığı şərtlərini bağladı.
Sonra İbrahim üçün bir yaxşı toy elədi.
Xanın vəziri həyətdə oturmuşdu. Qəhrəman da atını sürüb həyətdə atdan düşdü.
Vəzirnən xan Qəhrəmanı görən kimi sancılandılar.
Qəhrəman xurcunundan xanın qardaşının başını çıxardıb, kos kimi ortalığa atdı. Xan öz qardaşının başını görən kimi gözləri kəlləsinə çıxdı. Vəzir istədi qaça, Qəhrəman vəzirin boynunun sapından yapışıb, xannan onu kəllə-kəlləyə vurub, cəhənnəmə vasil elədi. Xanın nə ki adamları varıdı, qırıb yerə tökdü.
Qırx gün, qırx gecə Pəri xanımnan toy eləyib, öz muradlarına çatdılar."
"Dedim getmə, qal,
Sən ol abdal.
Mən olum diləfkar.
Eşq odunu bəyan eylə.
Ya məni öldür, qan elə,
Ya seyrağıbı gözdən sal.
Padşahın baş hərəmi öz vəzirinin bacısı idi. Bu, arvadları başına toplayıb dedi:
– Necə olsun ki, biz arvadlardan uşaq olmasın, ancaq naxırçı qızından uşaq olsun? Naxırçı qızı doğandan sonra biz tay gözdən düşəcəyik.
Baş hərəm bir küpəgirən qarı çağırıb əhvalatı ona söylədi. Qarı əvvəl bunu boynuna götürmədi. Bir qədər qızıldan-zaddan boyun olandan sonra öz üstünə götürdü ki, mən mamaynan işi düzəldərəm.
– Necə düzəldərsən?
Qarı dedi:
– Arvad doğanda nə təhər olursa-olsun uşağı gizlədib, onun yerinə it küçüyü qoyduraram.
Qarı mamanı öyrədib ona çoxlu pul verdi.
Bəli, vaxt yetişdi, arvad doğan zaman onun iki gözəl uşağı oldu. Mama o saat uşaqları gizlətdi, yerinə it küçüyü qoydu və padşaha tez xəbər yetirdi ki, arvadın it küçüyü doğmuşdur. Padşah qəzəblənib, əmr etdi ki, dərhal arvadı zindana salsınlar. Amma vəzir qabağa yeriyib dedi:
– Qibleyi-aləm, bu yaxşı iş deyil. Təzə doğan arvadı zindana salmaq sizə yaraşmaz. Başqa yerdən eşidib bizə gülərlər. Yaxşısı budur ki, arvadı qov, şəhərin bir kənarında, bir xaraba yerdə qalsın. Gündə xörək-mörəklərin artıqlarından göndərərik, birtəhərnən dolanar.
Baş hərəm yenə qarını çağırtdırıb uşaqların halını soruşdu. Qarı dedi:
– Xanım, bir qutu qayıtdırıb, uşaqları içinə qoyub, atdıq dənizə.
Sizə xəbər verim qutudan.
Dəryanın üzündə qutu üzə-üzə getdi çıxdı bir dəyirmana. Dəyirman çı dən üyüdən yerdə gördü ki, dəyirman daşı dayanıb. Yuxarı çıxıb gördü ki, dəyirmanın novuna bir qutu ilişib. Tez qutunu gətirdi, açıb gördü ki, iki körpə uşaqdı. Həmin dəyirmançının heç uşağı olmamışdı, uşaqları evə gətirib arvadına dedi:
Gərək bunlara öz gözümüzün işığı kimi baxaq.
Bu münvalnan uşaqlar on beş yaşına yetişdilər. Dəyirmançı ilə arvadı öldü, bir bacı, bir qardaş qaldılar. Bir gün qardaş yuxuda gördü ki, bir at dayanıb qapıda, buna deyir ki, gəl mənnən gedək, axırın xoşbaxtlıqdır.
Oğlan yuxudan oyanıb gördü ki, bacısı yatıbdı. Eşiyə çıxdı, gördü ki, doğrudan da eşikdə bir at dayanıb. Rəvayətə görə at yel atı imiş. At dilə gəlib dedi:
– Ay oğlan, min belimə, gedək, səni elə bir yerə aparacağam ki, orda xoşbaxt olacaqsan.
Oğlan tez ata minib, yola düşdü. At yel kimi uçurdu. Dərələrdən sel kimi, təpələrdən yel kimi, badeyi-sərsər kimi get ha get, bir qalaçaya yetişdilər. At dayanıb dedi:
– Oğlan, düş.
Oğlan düşüb qalaçaya yaxınlaşdı. Gördü ki, qırx ərşin ucalıqda bir hasarlı qalaçadı. Həmin qalaçanın da böyük bir dəmir qapısı var.
At dedi:
– Oğlan, mən gedirəm, sən burada qalarsan. Hər vaxt sənə lazım olsam, bu tüklərimdən oda tutarsan, hazır olaram.
Oğlan qapıya yaxınlaşıb, bir təkan vurdu. Qapı açılmadı. İkinci təkan vuranda qapı açıldı. Oğlan içəri girib gördü ki, burda bir-birindən bəzəkli qırx otaq var. Otaqları bir-bir gəzdi, amma heç bir adam görmədi.
Bəli, üç gün burda qalandan sonra yadına düşdü ki, bacısını da bura gətirmək lazımdı. Tez tükü oda tutdu, at hazır oldu. Ata minib yola düşdü. Bir neçə saatdan sonra bacısının yanına gəldi. Bacısı üç gün idi ki, fikir eləyib ağlayırdı. Qardaşının gəlməsini görüb yaman sevindi.
Qardaşı dedi:
– Bacı, tay durmaq vaxtı deyil, bizim qismətimiz başqa yerdədi.
Dur min tərkimə bərabər gedək.
Bacısı durdu ayağa, ikisi də birdən mindilər ata. At bunları həmin qalaçanın yanına gətirdi. Oğlan ipək dəsmalını çıxarıb atın tərini sildi.
Keçdilər otağa, bir-bir otaqları gəzib, bacısına göstərdi. Bacısı da bu imarəti bəyəndi. Bunlar burda qalmaqda oldular. Bunların səsləri, soraqları hər yerə yayıldı. Hamı danışırdı ki, bəs filan qalaçada bir bacıqardaş yaşayır. Qız olduqca gözəl, qardaşı da pəhləvandı. Gündə ov ovlayıb gətirir. Bunlar burda yaşamaqda olsunlar, gəl sənə xəbər verim baş hərəmdən. Gözünə döndüyüm padşahın baş hərəmi eşitdi ki, bəs filan yerdə bir bacı-qardaş şad gün keçirirlər. Tez qarını çağırıb dedi:
– Qarı nənə, nə təhər olmuş olsa, bu gün mənə bir xəbər gətirməlisən, görək o oğlannan qız kimdi.
Qarı əvvəlcə getmək istəmədi. Axırda baş hərəm bir qədər qızıldanzaddan verdikdən sonra qarı dedi:
– Buy, qarı nənən sənə qurban, niyə getmirəm, gedərəm, bir də üstəlik.
Qarı çadrasını başına saldı. Yavaş-yavaş gedib özünü qalaçanın yanına yetirdi. Başladı ah-vaynan qapını döyməyə. Oğlan ova getmişdi, evdə yoxudu. Qız qapını açdı, gördü ki, bir nəfər qarıdı. Qarı qızı görən kimi dedi:
– Buy, qarı nənən sənə qurban, heç rəvadı ki, sənin kimi gözəl, göyçək bir qız bu qalaçada tək tənha qalsın? Heç kəsin xəbəri də olmasın?
Bəs kişi xeylağından-zaddan nəyin var?
Qız dedi:
– Qarı nənə, bir qardaşım var, o da ova gedib.
Qarı əhvalatı bilib durdu getməyə. Çadrasını başına salıb dedi ki, darıxma qızım, mən tez-tez gələrəm, söhbətdən-zaddan elərik, günün xoş keçər.
Qarı mürgüləyə-mürgüləyə özünü baş hərəmin yanına yetirdi. Baş hərəm oturub fikir edirdi ki, görəsən qarı nə xəbərnən gələcək.
O, yəqin eləmişdi ki, bu oğlannan qız həmin padşahın naxırçı qızı arvadından olan uşaqlardı. Odur ki, çarə axtarırdı ki, onları yox eləsin, bu vaxt qarı tövşüyə-tövşüyə özünü yetirib dedi:
– Xanım, həmin qalaçada bir oğlan və bir qız yaşayır, özləri də bacı-qardaşdılar.
Baş hərəm tez barmağını dişləyib dedi:
– Aha, ey dili-qafil, bu həmin uşaqlardı. Mən nə təhər eləyim ki, onların başın batırım.
Qarını çağırtdırıb dedi:
– Qarı nənə, bu səfər sənə bir çətin işim düşüb. Nə təhər olursa olsun, gərək ona əməl eləyəsən.
Qarıda adətdi, bir az nəm-nüm eləyər. Bu qarı da bir az nəm-nüm eləyib dedi ki, nə buyurursan, xanım?
Xanım dedi:
– Gərək yenə gedəsən həmin qalaçaya, birtəhər eləyib o qızı başdan çıxarasan ki, qardaşını bir gedər-gəlməz yola göndərsin.
Qarı əvvəl boyun olmadı, sonra qızılları görən kimi razı oldu.
Yenə çadrasını başına örtüb dedi:
– Buy, qarı nənən sənə qurban, o mənim əlimdə asan bir şeydi, düzəldərəm gedər, geri qayıtmaz, – deyib üz qoydu qalaçaya sarı. O gün oğlan yenə şikara getmişdi. Qarı qapını döydü. Qız gəlib qapını açdı, gördü ki, qarıdı, bunu otağa apardı. Qarı bir xeyli söhbətdən sonra dedi:
– Qarı nənən sənə qurban, heç yaraşar ki, sənin kimi alagözlü, qələm qaşlı gözəl qız bu qalaçada tək qalsın? Yaxşısı budur ki, qardaşını göndər getsin Yəmən səhrasında olan rəngbərəng ağacı gətirsin.
– Nə olubdu belə fikirlisən? Məgər mən ölmüşəm ki, fikir çəkirsən?
Bacısı ağlamsınıb dedi:
– Necə fikir çəkməyim, ölənəcən mən bu dörd divarın arasından çıxmayacağam. Mən burda darıxıram. Gərək gedəsən Yəmən çölündə olan rəngarəng ağacdan bir yarpaq gətirəsən.
Qardaşı gülümsünüb dedi:
– Yaxşı, bundan ötrü də adam keyfini pozar? Bu ki mənim əlimdə su içimi kimi bir şeydi.
Qardaşı gəldi atın yanına, yəhəri atın belinə qoyub, ora-burasını tumarladı. At ona dedi:
– Oğlan, bəs hara gedirsən?
Oğlan dedi:
– Bacıma filan ağacın yarpağından gətirməyə gedirəm.
At dedi:
– Oğlan, o yer qorxulu yerdi, ora gedən gəlməz. Ancaq sən mən deyənə qulaq asarsan. Min mənim üstümə gedək.
Oğlan atın üstünə minib onu məhmizlədi. At yel kimi uçdu. Çox gedib, az gedib böyük səhrada bir qalaçaya yetişdilər. Oğlan gördü ki, qırx arşın hündürlükdə bir hasardı. At dedi:
– Sən bərk dur, qorxma, mən özümü atacağam hasarın o tayına.
Həyətdə hər nə qədər desən naz-nemət vardır. Görəcəksən ki, bir tərəfdə bir gözəl xanım oturubdu. Onun qırx hörüyü var. Hər hörüyünü bir qız tumarlayır. O biri tərəfdən görəcəksən ki, bir bığıburma keçəpapaq oturubdu ki, yanında qırx nəfər qulluqçusu var. Bir tərəfdə at, o biri tərəfdə it bağlanıbdı. Həyət nə həyət adamın ağlın başından çıxardır.
Sən bunların heç birisinə fikir verməyib, həyətin ortasındakı rəngarəng ağacdan bir yarpaq qopardarsan. Yarpağı qoparandan sonra it başlayacaq hürməyə, at başlayacaq kişnəməyə, qulluqçular hər tərəfdən hücum eləyəcəklər səni tutmağa. Sən bunların heç birisinə qulaq asmayıb üstümdə bərk durarsan.
Bunu deyib, at barıdan tullandı. Oğlan baxdı ki, doğrudan da atın dediyindən bir az da artıq bəzək-düzəkli, naz-nemətli bir həyətdi.
Bunların heç birisinə fikir verməyib, özünü yetirdi ağacın yanına.
Ağacdan bir yarpaq qopardıb getmək istədi. Hər tərəfdən qışqır-bağır qopdu, ancaq özünü sındırmayıb, atın üstündə bərk durdu. At hasarı aşıb yel kimi gəldi. Yetişdilər öz qalaçalarına. Atdan düşüb, tərini öz ipək dəsmalıynan silib, atı buraxdı. Baxıb gördü ki, ağac bunlardan qabaq gəlib həyətdə bitibdi. Bacısı ağaca tamaşa eləyir. Ağac nə ağac, gün vuran kimi hər yarpağı bir rəngə çalır, par-par parıldayır. Bir neçə gün bu qaydaynan qız gününü keçirdi.
Bəli, baş hərəm eşitdi ki, oğlan yenə salamat qayıdıb. Neyləyim, neyləyim deyib fikirləşdi. Yenə qarını çağırıb, yanına dedi:
– Qarı nənə, bir işim düşübdü sənə.
Qarı əvvəlkindən də artıq nəm-nüm eləməyə başlayıb dedi:
– Qarı nənən sənə qurban, xəstəyəm, vallah, heç yana gedəsi deyiləm.
Xanım bir qədər pul göstərən kimi, qarının gözləri par-par çaldı.
Qarı pulu görən kimi dedi:
– Neyləyim? Xanımsan, deyirsən gərək gedəm.
Xanım dedi:
– Qarı nənə, oğlanı bu səfər elə bir yerə göndərərsən ki, getsin gəlməsin.
Qarı dedi:
– Bax, mənim bu gözlərim üstə, oğlanı göndərərəm gedər Qırx Qönçə xanımı gətirməyə. O elə bir yerdədi ki, ora quş quşluğuynan qanad sala bilməz.
Xanım razılaşıb bərk-bərk tapşırdı ki, tez oğlanı həmin səfərə göndərsinlər.
Qarı başmaqlarını geyib üz qoydu qalaçaya sarı getməyə. Qalaçaya yetişib qapını döydü. Qız gəlib qapını açıb qarını yuxarı apardı. Qarı ağacı həyətdə görəndə qıza dedi:
– İndi gördün ki, bir az qəlbin açılır? İndi qardaşın sənin üçün gedib Qırx Qönçə xanımı da gətirsə, sənnən yoldaş olar, ta heç qəlbin tutulmaz.
Bu söz qızın beyninə batdı. Qarı xatircəm olub getdi. Yenə oğlan ovdan gəlib gördü ki, bacısı qaş-qabaqlıdı. Yanına gəlib dedi:
– Bacı, yenə nə olub sənə, qaş-qabağını tökübsən?
Bacı dedi:
– Əlbəttə, tökərəm, tək-tənha qalıram burda, ürəyim partlayır.
Getdin ağacı gətirdin, bir qədər ürəyim açıldı. İndi də gedib Qırx Qönçə xanımı gətirsən, həm sənə yoldaş olar, həm də mənə.
Qardaşı razı olub dedi:
– Elə bundan ötrü ürəyini pozursan?
Oğlan o saat gedib əhvalatı ata nəql elədi.
At dedi:
– Oğlan, xəbərin var ki, bu səfər ölümə gedirsən?
Oğlan dedi:
– Bilsəm ki, gedib gəlməyəcəyəm, yenə gedəcəyəm.
At dedi:
– Elə isə min belimə, ancaq mən dediyimdən çıxma.
Oğlan ayağını qoydu üzəngiyə, at yel kimi götürüldü. Günə bir
mənzil, teyyi-mənazil, get ha get özlərini yetirdilər həmin qalaçaya.
At bir yerdə durub dedi:
– Oğlan, yenə mən atılacağam həmin yerə. O şeyləri ki keçən gün görmüşdün, yenə həmin şeyləri görəcəksən. Görəcəksən ki, Qırx Qönçə xanım qırx qulluqçusuynan həyətdə oturub. Yetişib yapışarsan qızın qolundan. Qız getmək istəməyəcək, nə qədər yalvarsa qulaq asma, elə ki dedi: Həzrəti Süleyman eşqinə burax məni, sənnən gedəcəyəm, onda burax. Həmin saat alarsan qızı tərkinə, mən sizi kənara çıxaracağam. Nəbadə-nəbadə qızın dilinə inanasan ha! Yoxsa qulluqçular həmin saat səni parça-parça edərlər.
Oğlan atın dediyi kimi elədi. At birdən atıldı həyətə. Oğlan gördü ki, Qırx Qönçə xanım oturub öz qulluqçularıynan. Özünü onun yanına yetirib tutdu əlindən. İstədi ki, qaldırıb ata mindirsin, qız başladı yalvarmağa:
– Sən Allah, mənə dəymə, mən sənnən gedərəm, burax məni, mən söz verirəm sənlə getməyə.
Oğlanın ürəyi yanıb istədi ki, qızı özbaşına buraxsın. At silkələndi.
Oğlan tez başa düşdü, yenə qızın əlindən dartmağa başladı. Qız bu səfər dedi ki, Həzrət Süleyman eşqinə mən söz verirəm sənnən getməyə, məni burax. Oğlan qızı buraxdı. Qız atılıb mindi oğlanın tərkinə.
At quş kimi hasarı aşıb yel kimi gəlib qalaçaya çatdı. Atdan düşüb yuxarı çıxdılar. Oğlan yenə atın tərini silib buraxdı. Qız gördü ki, qardaşı bir gözəl qıznan gəlir. Özünü tez yetirib, qucaqlaşıb, öpüşdülər. Xoş-beş, on beşdən sonra başladılar gün keçirməyə.
Gəl sənə xəbər verim padşahdan. Bir gün padşah vəzirə dedi ki, vəzir hazırlaş bir şikara çıxaq. Vəzir işi əvvəldən bilirdi, əgər işin üstü açılsaydı padşah vəziri, bir də bacısını öldürəcəkdi. Vəzir naəlac qalıb hazırlıq apardı. Qıznan oğlan olan qalaçanın yanında böyük, güllü bir çəmən var idi. Padşahın fikri həmin yerə getmək idi. Qərəz, hazırlaşdılar, at, qatır, dəvə yükləriynən bir qədər qoşun götürüb şikara çıxdılar. Özləri də gəlib həmin qalaçanın yanında çəmənlikdə düşdülər.
– Qardaş, necə olsa, yenə qoca padşahdı. Sənə yaramaz ona elə sözlər deyəsən. Get xoş gəldin de, görüş.
– Bəs sənin adın nədi?
Oğlan dedi:
– Nəsir, dəyirmançı oğluyam.
Bu sözü eşidən kimi, elə bil padşahın başına bir qazan isti su tökdülər.
Öz–özünə fikirləşdi, sən padşah olasan, səndən olan övlad it küçüyü, amma dəyirmançıdan belə gözəl övlad olsun. Bunu fikir eləyib əhvalı qarışdı. Vəzirə dedi ki, hazırlaş, başım ağrıyır, getməliyəm.
Bunlar durub səfərdən qayıtdılar, oğlan da durub qayıtdı öz evinə. Baş hərəm günü-gündən fikir eləyirdi ki, ay dadi-bidad, bu oğlan yenə də sağ-salamat qayıtdı. Tez hərəmlərdən bir neçəsini çağırıb, məsləhət elədilər ki, bir çarə tapsınlar. Hamısı bu fikrə gəldilər ki, qarının əliynən oğlanı ağır səfərə göndərsinlər. Səhər baş hərəm qarını çağırtdırıb dedi:
– Qarı nənə, bilmirəm, göydə Allah, yerdə sən, bu səfər nə təhər olmuş-olsa, o oğlanı yox eləməlisən.
Qarı nənə nəm-nüm eləməyə başladı. Sonra qızılın ucunu görən kimi razı oldu. Qərəz, qarı bir neçə qızıl alandan sonra yavaş-yavaş qalaçaya tərəf getdi. Qız iki gün idi ki, naxoşlamışdı. Bir təhər hiyləynən qapını açıb qızın yanına çıxdı. O yandan bu yandan söhbət eləyəndən sonra qıza dedi:
– Mən dediyimə qulaq asmasan, günü-gündən saralıb solacaqsan.
Qız dedi:
Qarı dedi:
– Sənə bir yaxşı məsləhət eləyim. Qardaşını çağırıb ona de ki, getsin qara dev yurdunda olan ağ almadan gətirsin. Hərgah o almaları gətirsə, onnan birini soyub yeyən kimi sağalıb durarsan ayağa.
Qız qarının sözünə inandı. Bir azdan sonra qardaşı gəlib, bacısının halını soruşdu. Bacısı dedi:
– Nə istəyirsən eləyim.
Qız dedi:
– Gərək gedəsən qara dev yurdunda olan ağ almadan gətirəsən, mənim dərmanım ancaq odu.
Oğlan gəlib Qönçə xanımın yanında əhvalatı ona bildirdi. Qırx Qönçə xanım dedi:
– Ora gedər-gəlməz yoldu. Orda yeddi dev var. O devlərin əlinə düşən salamat qurtarmaz.
– Bacıma söz vermişəm, ölüm də olsa gedəcəyəm.
Qırx Qönçə xanım dedi:
– Elə isə al üç dənə tükü, işin bərkə düşəndə bunun birisini tutarsan oda, nə təhər olmuş olsa, mən sənin imdadına çataram.
Oğlan bunlarla görüşüb atın yanına gəldi. Atın yanlarını tumarlayıb yəhərini belinə qoydu.
At dedi:
– Oğlan, yenə qızın sözünə baxıb ölümə gedirsən, gəl bu yoldan qayıt.
Oğlan dedi:
– Mənim xasiyyətimi bilirsən, ölümə də olmuş olsa gedəcəyəm.
– Elə isə min üstümə, yola düşək.
Oğlan ata süvar oldu, atı məhmizləyib yola düşdü.
Gün bir mənzil, teyyi-mənazil, get ha get özlərini böyük bir dağın ətəyinə yetirdilər. At dayanıb dedi:
– Oğlan, mən burda duraram, sən gedərsən o iki dağın arasına. Qabağına böyük bir meşəlik gələcək, o meşəliyin içində tək imarət görəcəksən.
İmarətin qabağında bir çeşmə, çeşməni də başında yeddi dev görəcəksən. Bu devlər dəyirman daşlarını oynatmağnan məşğuldular.
Sən ora gedən kimi sənə hücum edəcəklər. Əgər fürsəti düşmənə versən, onda sağ-salamat qayıtmayacaqsan. Yox, sən onları qabaqlayıb öldürsən, onda almanı qoparıb qayıdarsan. Alma ağacı evin qabağındakı həyətdədi. Ancaq yenə tapşırıram, nəbadə-nəbadə devlərin sözünə inanıb fürsəti onlara verəsən ha!
Oğlan atı orda qoyub başladı getməyə. Bir xeyli gedəndən sonra girdi meşəliyin içinə. Bir qədər meşəliknən gedib at deyən imarətə rast gəldi. Gördü həmin yeddi dev bir böyük dəyirman daşını oynadır.
Oğlanı görən kimi Qara dev qışqırdı:
– Aha, ay bəni-adəm, sən bizim əlimizə yaxşı düşmüsən. İndi biz səni öldürərik, – belə deyib dəyirman daşını fırladıb oğlana tərəf atdı.
Bunlar burda qalmaqda olsun, gəl sənə kimdən xəbər verim, baş hərəmdən.
Baş hərəm gecə-gündüz yata bilməyib fikir eləyirdi ki, hərgah məsələnin üstü açılarsa, padşah bunu və vəziri öldürəcəkdir. Odu ki, istəyirdi ki, oğlanın başını batırsın. Bu səfər də eşitdi ki, oğlan salamat qayıdıb. Qarını çağırıb dedi:
– Qarı nənə, məni balalarının başına çevir. Bizim bu fəndimiz baş tutmasa, tay ölümümüz yaxınlaşır.
Qarı cavab verdi:
– Tay mənim fəndim yoxdu. Rəngbərəng ağac dalınca göndərdim, salamat qayıtdı. Qırx Qönçə xanımın dalınca göndərdim, salamat qayıtdı.
Axırda yeddi dev yurdundakı ağ alma dalınca göndərdim, yenə salamat qayıtdı. Tay mənim işlədəsi fəndim yoxdu.
Baş hərəm dedi:
– Qarı nənə, bir iş var, əgər bunun dalınca da göndərsən, ümid var ki, tay salamat qayıtmasın.
Qarı dedi:
– O nədi?
Baş hərəm dedi ki, bir təhər eləyib oğlanı Qırx Keçəpapağın dalınca göndərmək lazımdı. Özün bilirsən ki, oraya quş quşluğuynan qanad sala bilməz.
Qarı razı olub qızın yanına getdi. Qız yenə bikef oturub fikir edirdi.
Gördü ki, qarı pilləkənlərdən yavaş-yavaş çıxır. Qarı ona yaxınlaşıb, dilini işə salıb dedi:
– Qadan-balan alım, Allaha şükür, deyəsən sağalmısan.
Qız dedi:
– Bəli, qarı nənə, qardaşım almanı gətirəndən sonra bir az babatam.
Qarı nənə dedi:
– Ay qız, mən bilirəm ki, sənin günün pis keçəcək. Çünki qardaşın özünə Qırx Qönçə xanımı gətirib, o birisi otaqda keyf eləyir. Sən də Allaha şükür yekə qızsan, burda tək-tənha qalırsan. İndi ki, belədi, qardaşına de ki, gedib Qırx Keçəpapağı gətirsin, sən də onnan keyf eləyəsən. Qız qarının sözünə inandı. Qarı gedəndə qıza bərk-bərk tapşırdı ki, qardaşını ora göndər. Qarı gedəndən sonra qız bir az qaşqabağını sallayıb eyvanda oturmuşdu. Qardaşı Qırx Qönçə xanımnan eşiyə çıxıb bunu bikef gördülər. Qardaşı yanına gəlib bunun boynunu qucaqladı.
Hər iki gözlərindən öpüb dedi:
– Bacı, niyə fikir eləyirsən, mən ölməmişəm ki, ürəyində nə ki dərdin var, mənə söylə. Bacardığım yerə kimi dərman elərəm.
Qız dedi:
– Hələ utanmaz-utanmaz danışırsan. Qönçə xanımnan səhərdən axşama kimi gəzib dolanıb keyf eləyirsən. Bəs mən heç adam deyiləm?
Gərək gedib Qırx Keçəpapağı da mənim üçün gətirəsən.
Oğlan yenə də qızın ürəyini sıxmayıb, mənim gözüm üstə dedi. At yenə dillənib dedi ki, oğlan, hara gedirsən? Oğlan dedi ki, gedək Qırx Keçəpapağın dalınca. At dedi:
– Sən o həyətə neçə dəfə çıxmısan, o dəmdəsgahı bilirsən, ancaq sənə deyirəm ora çox qorxuludu. Təvəkkül Allaha, gedək.
Oğlan ata süvar olub başladı getməyə. İki saatdan sonra özlərini qalaçanın yanına yetirdilər.
Gördülər bir Keçəpapaq ortada oturub, dövrəsində Qırx Keçəpapaq qulluqçu var. At dedi:
– Oğlan, həmin Keçəpapağın yanına gedərsən. Ya Allah deyib əl atarsan onun papağına, ancaq onu bil ki, birinci dəfədə götürməsən, yarıya qədər quma batacağıq. İkinci dəfə götürməsən, boğaza qədər quma batacağıq, üçüncü dəfə də götürə bilməsən, sən də, mən də daşa dönəcəyik.
Oğlan bu sözləri eşidib atın üstündə bərk durdu. At bir dəqiqədə özünü həyətə atdı. Oğlan özünü yetirib əl atdı Keçəpapağın papağına.
Həyətdəki dəhşət bunu qorxudub əli boşa getdi. At xəbər verdi ki, dizə qədər torpağa batdıq. İkinci dəfə əlini atanda yenə boşa getdi.
Oğlan atın üstündə boğaza qədər atnan bərabər torpağa quylandılar. At oğlanın qulağına dedi:
Elə bil ki, oğlana təzədən qüvvət gəldi. Əlini atıb papağı götürdü.
Papağı götürən kimin torpaqdan xilas oldular. O saat at özünü qalaçanın bu tərəfinə atdı, üz qoydular gəlməyə. Dərələrdən sel kimi, təpələrdən yel kimi, badeyi-sərsər kimi özlərini yetirdilər evə. Oğlan tələsik atdan düşüb pilləkənlərdən çıxmağa başladı. Yarıya qədər çıxanda yadına düşdü ki, atın tərini silməyibdi. Tez qayıdıb atın tərini silməyə başladı.
At dedi:
– Oğlan, dua elə ki, anan namaz üstə idi. Hərgah pilləkənlərin axırında yadına düşsə idi, bu dəm-dəsgah hamısı yox olmuşdu.
Qərəz, 05; təyin eləyək bir neçə gündən sonraya.
Padşah bu səfər vəzirin sözünü qəbul eləməyib dedi:
– Mən nə deyirəm, ona qulaq as, sabah şikara çıxmalıyıq, özü də həmin o dəyirmançı oğlunun çəmənliyinə.
Qərəz, vəzir naəlac qalıb padşahın sözünü qəbul elədi. Sabah oldu, padşah, vəzir, əyanlar, bir qədər də qoşun götürüb yola düşdülər.
Oğlan qalaçada oturub söhbətə məşğul idi. Bir də gördü ki, qatırların ucu açıldı. Elə güman elədi ki, padşah şikara çıxm; təyin eləyək bir neçə gündən sonraya.
Padşah bu səfər vəzirin sözünü qəbul eləməyib dedi:
Qərəz, vəzir naəlac qalıb padşahın sözünü qəbul elədi. Sabah oldu, padşah, vəzir, əyanlar, bir qədər də qoşun götürüb yola düşdülər.
Oğlan qalaçada oturub söhbətə məşğul idi. Bir də gördü ki, qatırların ucu açıldı. Elə güman elədi ki, padşah şikara çıxmışdı. Bu dəfə qəzəblənib Qırx Qönçə xanıma dedi ki, mən gedib padşaha deyəcəyəm ki, birinci dəfə sənə hörmət elədim. İkinci dəfə nə haqnan bizim çəmənliyə səyahətə gəlmisən. Qırx Qönçə xanım əhvalatı bilirdi. Oğlanın hirsini soyudub dedi:
– Ayıbdı, necə olsa yenə padşahdı, biz gərək onu qonaq çağıraq.
Sən sabahdan get, padşahı, vəzirini baş hərəmini və bir neçə adamını da qonaq çağır.
Oğlan Qırx Qönçə xanımın sözünə baxıb getdi. Padşah yenə çəmənlikdə oturub eyş-işrətə məşğul idi. Birdən oğlanı görüb yenə fikri dağıldı. Oğlan padşaha yanaşıb, təzim eləyib salam verdi. Padşah salamı alandan sonra oğlanı öz yanında oturtdu. Yemək-içməkdən sonra ayağa qalxıb ehtiramnan padşaha dedi:
– Sabah zəhmət çəkib öz vəzir, vəkil, bir də hərəmlərinnən bizə qonaq gələrsiniz.
Padşah razı oldu. Bir gün qabaq oğlan çox ov vurmuşdu. Qırx Qönçə xanım əmr elədi ləzzətli təamlar hazır olundu. Vaxt oldu, padşah dəstəsiynən oğlana qonaq gəldi. Padşah, əyanlar qaydaynan çay içəndən sonra təam yeməyə başladılar. Qırx Qönçə xanım süfrəyə oturandan qabaq, iki balaca it küçüyü hazır eləmişdi. Birinci tikəyə başlayanda, Qırx Qönçə xanım küçükləri içəri buraxıb süfrəyə çağırdı. Böyük nimçədə onların qabağına yemək qoydu. Padşahın baş hərəmi bu əhvalatı görüb, payız yarpağı kimi əsməyə başladı. Vəzirin rəngi də qaçdı. Əlqərəz bunlar özlərini itirmişdilər. Padşah bu işdən xeyli rəncidə oldu, ancaq məsələni öz ürəyində o yan-bu yana çevirirdi.
Təam yeyiləndən sonra padşah özünü saxlaya bilməyib, Qırx Qönçə xanımdan əhvalatı xəbər aldı:
– Sən it küçüklərini bizim kimi əziz tutursan?
Qırx Qönçə xanım özünü itirməyib cavab verdi:
– Bizimnən it küçüyünün nə təfavütü vardı?
– Qibleyi-aləm, sözümə qulaq ver, gör nə deyirəm.
Padşah burda bir sirr olmasını bilib, sözün dalısına qulaq asdı. Qırx Qönçə xanım yenə sözünə davam eləyib dedi:
– Padşahım sağ olsun, bir insan ki it küçüyü doğa, həmin it küçüklərinin insannan süfrədə bir xörək yeməsində nə böyük iş varmış?
Padşah tez barmağını dişlədi, qəzəblənib işin həqiqətini bilmək istədi. Qırx Qönçə xanım ayağa durub oğlanın, qızın əlindən tutdu, padşahın yanına gətirib dedi:
– Qibleyi-aləm, bu sənin oğlun, bu sənin qızın, mən sənin gəlinin!
Padşah o saat əmr edib vəziri, baş hərəmi, qarını, bir də həmin mama ki, uşağı tutmuşdu, onu dəli qatırın quyruğuna bağlayıb qatırı qovdurdu. Bir azdan sonra hər tikələri bir daş arasında qalıb öldülər.
Padşah əmr elədi naxırçı qızını gətirdilər. Hər gün xörəklərin artığını yeyən bu arvad əriyib çöpə dönmüşdü. Arvad gəlib oğlunu, qızını gördü, əhvalatı bilən kimi ürəyi keçib qəşş elədi, tez gülab tapıb bunu ayıltdılar. Qırx gün, qırx gecə toy eləyib, naxırçı qızını da baş hərəm yerində qoyub keyf elədilər. Yedilər, içdilər, mətləblərinə çatdılar."
Mələk xanımı xof aldı, dedi:
– Aya, bu nə olan işdi? Mən şəklimi haçan çəkdirmişəm? Əgər çəkdirmişəmsə, mənim şəklim mücrüdə neyləyir?
Mələk xanım səhərəcən yatmadı. Səhər durub bədənnüma güzgünün qabağında dayandı, mücrüdəki şəkli də sağ əlinə alıb həm özünə, həm də əlindəki şəklə baxdı, gördü özüdü ki, var. Mələk xanıma yəqin oldu ki, bu özünün şəklidi. Amma mücrüdə qalmağına xoflandı. Yəqin elədi ki, bunda bir sirr var. Dedi gərək bu sirri tapam. Bu burda qalsın, xəbər verim sənə Qara vəzirin qulundan. Günorta idi. Qara vəzirin qulu əlində qızıl məcməyi, məcməyinin içində aş hər bir xurşu ilə, qapını açıb Mələk xanımın hüzurunda hazır oldu. Qızıl nimçəni Mələk xanımın qabağına qoyub baş əyib getmək istəyirdi ki, Mələk xanım əl atıb yapışdı qulun biləyindən, dedi:
– Ey haramzada, mənə niyə göz-qaş atdın?
Qulun dili-ağzı tutulub ağac yarpağı kimi əsməyə başladı. Mələk xanım durub ayağa, qapıları kilidləyib açarını qoydu cibinə, keçib oturdu, dedi:
– Ey haramzada, de görüm, mənə nə üçün göz-qaş atdın?
Qul dedi:
– Xanım, mən hara, qaş-göz atdı hara? Gəl məni Qara vəzirin qəzəbinə giriftar eləmə!
Mələk xanım iki ayağını dirəyib yerə, dedi:
– Qaş-göz atıbsan ki, atıbsan. Qorxma, Qara vəzirə demərəm. Sənin günahından keçdim. İndi de görüm mənə, neçə ildi bu qapıda Qara vəzirə nökərçilik eləyirsən?
Qul dedi:
Mələk xanım dedi:
– De görüm mənə, necə oldu ki, Qara vəzirə rast gəldin?
Qul dedi:
– Xanım, o barədə gəl məndən heç bir şey soruşma, qoy çıxım gedim işimə.
– Bu haramzadada sirr var, gərək biləm.
Durub ayağa, xəncərini çəkib qınından, qulu qoyub dizinin altına, oturdu döşünün üstündə, dedi:
– Ey haramzada, səndən bir sirr xəbər alacağam, əgər düzünü deməsən, səni öldürüb, meyidini də atacağam, yox, düzünü desən, səni ağ günə çıxaracağam.
Qul dedi:
– Xanım, gəl məni incitmə!
Mələk xanım dedi:
– Ey haramzada, yubanma! Yoxsa gününü qara eylərəm.
Qul xəbər aldı ki:
– Xanım, məndən nə xəbər alacaqsan?
Mələk dedi:
– Ey haramzada, and düş ki, nə desəm, ona da cavab verəcəksən. Qul öz anasının südünə and içdi. And içəndən sonra Mələk xanım əlini cibinə salıb, mücrüdən tapdığı şəkli çıxardıb dedi:
– Ey haramzada, mən bu şəkli filan otaqdakı mücrünün içindən tapmışam. Bu şəkil mənim özümə çox oxşayır. Bu nə olan əhvalatdı?
Qul şəkli görən kimi özündən gedib yerə uzandı. Mələk xanım qulun üzünə su çiləyib, ayıldıb xəbər aldı:
– Mən səndən söz xəbər alıram. Bu şəkli görən kimi nə üçün özündən getdin?
Qul dedi:
– Xanım, gəl bu sirri məndən soruşma.
– Ey haramzada, indi ki, demirsən, gərək səni öldürəm.
Qul baxıb gördü ki, o bunu öldürəcək, əlacı kəsilib dedi:
– Xanım, öldürmə, qoy deyim.
Mələk xanım qulu buraxdı. Qul durub ayağa, təzədən qapı-bacaları bərkitdi. Gəlib Mələk xanımın yanında oturmağa izin istədi. Mələk xanım oturmağa izin verdi. Qul Mələk xanımnan ta o vaxta qədər dizdizə oturdu ki, Mələk xanım xörəyini yeyib qurtardı. Dedi:
– Danış görək!
Qul sözə başladı:
– Xanım, mən Çin vilayətinin qapısında quldum. Çin padşahının Sənubər adında bir qızı vardı. Sənubər elə gözəl bir qız idi ki, dünyada o gözəllikdə qız Misir ölkəsində də yox idi. Bütün padşahlar Çin padşahına Sənubər üçün elçi göndərirdilər. Amma nə qız ərə getmək istəyirdi, nə də qızın atası Çin padşahı Sənubər qızını bir adama verirdi. Bir gün Sənubər üçün hamama sətil-boğça aparırdım. Bağın içində Sənubər xanımın rübəndi qırılıb düşdü. Mən tez əyilib, yerdən Sənubər xanımın rübəndini götürüb verdim. Verəndə mənim əlim toxundu Sənubər xanımın əlinə. Əlim əlinə toxunan kimi Sənubər xanım gülüb qayıtdı evinə. O günü hamama getmədi. Mən də çıxıb gəldim öz işimə. Bir günorta Sənubər xanım mənim üçün xəbər göndərdi ki, mənə üzüm götürsün. Mən də padşahdan izin alıb, padşahın öz bağından bir bulud üzüm dərib, əl atdım ağacdan bir qırmızı alma da dərib, qoydum buludun üstünə, götürüb gəldim Sənubər xanım üçün. Sənubər xanım məndən üzümü alanda, yenə əlim əlinə toxundu. Buludun içindəki alma fırlana-fırlana buluddan düşdü Sənubər xanımın dizinin üstə. Sənubər xanım almanı götürüb iylədi. Mən istədim gedəm. Sənubər xanım durub ayağa, qapını bağladı, qoymadı məni otaqdan çıxam. Dedi:
– Ey oğlan, mən səni xoşlamışam.
– Xanım, gəl məni sınaqdan keçirmə! Sən hara, mən hara? Məni padşah qəzəbinə vermə! Padşah bilsə ki, mən sənin ilə üz-üzə durub danışıram, dərimi soyar.
Sənubər xanım dedi:
– Ata kimdi? Mən özüm özümə sahib-ixtiyaram.
Xülasə, olmadı. Sənubər xanım məni alıb oturtdu dizinin üstə. Almanı tən bölüb yedik. Çıxardıb bir çəngə mənə qızıl verib dedi:
– Get, özünə üst-baş al!
Mən də çıxdım bazara. Özümə üst-baş aldım, hamama getdim, tər-təmiz yuyunub gəldim Sənubər xanımın qulluğuna. Bir müddət mən Sənubər xanımla görüşdüm. Üzüm ayağının altına, xanım, doğrusu nə qədər Sənubər xanım məni istəyirdi, bir o qədər də mən Sənubəri istəyirdim. Belə ki, bir saat bir-birimizi görməyəndə bağrımız hövl eləyirdi ki, çatlıya. Bir gün firəng padşahının oğlu qoşun yığıb gəldi Çin padşahının üstə ki, əgər qızını verməsən səninlə dava eyləyəcəyəm. Sənubərin atası çox zor padşah idi. Sənubəri verməyib davaya hazır oldu. Pəhləvanlarını çağırıb belə şərt qoydu ki, kim firəng padşahının oğlunun qoşununu sınıq çıxartdı, qızım Sənubəri ona verəcəyəm. Çin padşahının Bəbir adında bir pəhləvanı var idi. Bəbir pəhləvan durub ayağa dedi:
– Mən gedərəm.
Çin padşahıynan şərt bağlayıb, Bəbir pəhləvan qoşun götürüb firəng padşahını oğlu ilə düz bir ay tamam dava elədi. Axırda Bəbir pəhləvan firəngin qoşununu qırıb qurtardı. Çin padşahı da Sənubəri nişanladı Bəbir pəhləvana.
Bir gün Sənubər xanım mənə dedi:
– Gəl qaçaq!
Mən razı oldum. Ağırdan, yüngüldən götürüb bir gecə qaçmaq binasını qoyduq. Neçə gün, neçə gecə yol gedib, axırda gəlib çıxdıq bu vilayətə. Pul gücü ilə bir imarət tikdirib oturduq. Bir gün küçədən bir dəllək çağırdım ki, başımı qırxa, ağıllı-başlı toy eləyəm, kəbinə gedəm. Dəllək namərd gəlib başımı qırxan yerdə necə olur ki, Sənubər xanımı görür. Tez başımı ala-yarımçıq qırxıb durub gəlir Qara vəzirin yanına, deyir:
– Şəhərə bir belə qərib gəlibdi, amma bir arvadı var ki, dünya gözəli. Sənubəri Qara vəzirə o qədər tərif eləyir ki, Qara vəzirin ağzının suyu axır, durub o günü dərviş paltarı ilə bizə gəlir. Sənubəri görən kimi ağlı əldən verir. Vəzir çıxıb gedir. Mənim də heç zaddan xəbərim yox.
Axşamdı, bir də gördüm ki, duvan adamları qapını sındırıb içəri girdilər. Hər ikimizin əl-qolunu bağlayıb Qara vəzirin hüzuruna gətirdilər. Bizi bir-birimizdən ayırıb saldılar alayı otaqlara. Səhər Qara vəzir məni çağırtdırıb dedi:
– Gərək öz xoşun ilə nişanlından əl çəkəsən.
Mən razı olmadım. Razı olmayanda Qara vəzir məni zindana saldırdı.
Sabahı gün yenə məni çağırtdırıb dedi:
– Öz razılığın ilə öz nişanlından əl çəkirsən?
Mən yenə də razı olmadım. Qara vəzir təngə gəlib həmin dəlləyi tədbirə çağırtdırdı. Zalım dəllək gəlib Qara vəzir üçün belə tədbir gördü ki, məni kişilikdən saldırsın, çünki Sənubər xanım məndən əl çəkmirdi. Qara vəzir bir tilsimkar qarı tapır. Qarıya girri pul basır, qarı da pul gücünə məni tilsimə salır. Get-gedə Sənubər məndən soyudu. Qara vəzir Sənubər ilə kəbinsiz, talaqsız murad hasil elədi. Bu, mənə çox acıq gəldi. Doqquz ay tamam olandan sonra Sənubər bir qız doğdu. Qız bir yaşına gələndən sonra mən səbir eləyə bilmədim. Bir gün ürək odumu söndürmək üçün Sənubərin şəklini çəkdirib yanımda saxladım. Şəkli möhkəm gizlədəndən sonra durub gecə ilə Sənubəri öldürüb atdım çaya. Qara vəzir eşitdi ki, Sənubər yoxdu. Çox gəzib tapa bilmədi. Məni də düz on beş ildi ki, evdən bayıra buraxmır. İndi xanım, bil və agah ol, sən Sənubər xanımın qızı, Qara vəzirdən əmələ gəlməsən. Bu şəkil də Sənubər xanımın şəklidi ki, Qara vəzir alıb məndən xalçanın dalında gizlətmişdi. Qul sözünü tamam eləyəndən sonra Mələk xanım qulu mürəxxəs elədi. Üzü də oturub şəklə baxmaqda olsun, al xəbəri Qara vəzirdən. Qul necə ki, Mələk xanım üçün danışdı, iş elə idi ki, var. Qara vəzir bir axşam öz kitabını açıb qoydu qabağına, gördü ki, həmin əhvalatdan düz on beş ildi keçir, dedi: Mələk xanımın əsil ərə getməli vaxtıdı, gərək onu özüm üçün alam.
Qara vəzir bu niyyətlə durub gəldi Mələk xanımın yanına, dedi:
– Qızım, səni bir çox padşahlar istəyir. Mən bu günə kimi səni heç kimə verməmişəm. Səni mən özüm üçün bəsləmişəm, gərək mənə gedəsən.
Mələk dedi:
– Ata da öz qızını alarmı?
Qara vəzir dedi:
– Səfeh-səfeh danışma, dur ayağa görək!
Mələk xanım baxıb gördü ki, atasının gözləri qızıb, buna yalvarmaqla olmayacaq, dedi:
– Ata, indi ki, məni özünçün saxlamısan, heç eybi yoxdu, mən də hələ sənə gedəcəyəm, amma gərək mənə bir az möhlət verəsən.
Qara vəzir razı oldu. Mələk xanım ilə gecə yarısına kimi söhbət eləyib, durub çıxıb getdi. Mələk xanım səhərə kimi yatmadı. Səhər tezdən Mələk xanım durub ayağa, qulu çağırtdırıb dedi:
– Al bu qızılları, get bazara, cindar abidi yanıma götür! Elə elə ki, Qara vəzir görməyə.
Qul bazara çıxıb, İsfahanda cindar abid deyilən bir alim vardı, soraqsoraq ilə cindar abidi tapıb, Mələk xanımın hüzuruna götürüb gəldi. Mələk xanım çəkilib pərdənin dalından dedi:
– Ey abid, bir ayın içində bütün tilsimləri mənə öyrədə bilərsənmi?
Tilsimkar abid dedi:
– Zehnin olsa lap iyirmi günə öyrənərsən.
Mələk xanım dedi:
Abid dedi:
– İki yüz tümən.
Mələk xanım durub ayağa, mücrüdən iki yüz tümən götürüb saydı tilsimkar abidin ovucuna. Tilsimkar abid qızılları qoydu döşəkçəsinin altına, başladı Mələk xanıma dərs verməyə. Mələk xanım o qədər zehinli idi ki, iyirmi gündə bütün tilsimləri öyrəndi. Abidə imtahan verdi. Abid baxıb gördü ki, bu iyirmi günün ərzində bütün tilsimləri öyrəndi, dedi:
– Bəli, xanım!
Dedi:
– Get bazara, mənim üçün bir dəst mərdanə paltar al gəl!
Qul gedib bazara, Mələk xanıma bir dəst mərdanə paltar alıb gəldi. Mələk xanım alıb paltarı başdan geyinib ayaqdan qıfıllandı, ayaqdan geyinib başdan qıfıllandı. Əlinə əsa alıb, altdan qılıncını bağladı, qulu götürüb çıxdı küçəyə, dedi:
Qul Mələk xanımı götürüb gəldi imansız qarının evinə. Mələk xanım qapını döyən kimi qarı açıb dedi:
Dedi:
– Allah qonağıyam.
Qarı dedi:
– Allaha da qurban olum, qonağına da. Gəl içəri!
Mələk xanım keçib oturdu. Azdan-çoxdan yeyib qurşaqlarının altını bərkitdilər. Yatmaq zamanı gəldi. Qarı Mələk xanım üçün yer saldı, özü də evin bir küncündə uzandı. Mələk xanım aradan bir xeylaq keçirib durdu ayağa, əl atıb qılıncına, oturdu qarının sinəsinin üstündə, dedi:
– Qarı, yatmısan oyan!
Qarı gözünü açıb gördü ki, qonağının əlində qılınc var, dedi:
– Qonaq, amanın günüdü, öldürmə məni, nə istəyirsən sənə verim. Mənə yazığın gəlsin.
Mələk xanım dedi:
– Ey imansız çəpəl, gərək Qara vəzirin qulunu kişi eləyəsən. Onun kişiliyini özünə qaytarıb tilsimdən qurtarasan.
Qarı dedi:
– Burax məni, gözüm üstə!
Mələk xanım qarını buraxdı. Qarı durub gəldi kandara. Tez tilsim oxuyub oldu siçan, girdi deşiyə. Mələk xanım bildi ki, xamlıq eləyib, dinmədi. Durub gəldi dəlləyin yanına. Atıb özünü divardan həyətə, gördü ki, dəllək yatıbdı. Çəkib qılıncını qınından, dəlləyi öldürüb, çıxıb gəldi evə. Səhər abid üçün adam göndərdi. Abid gəldi. Mələk gecəki əhvalatı abidə danışdı. Abid təzədən tilsimlərin yolunu nöqtəbənöqtə Mələk xanıma nağıl elədi. Mələk xanım abidin dediyini beyninə alıb, abidə təzədən qızıl verib yola saldı. Bir ay tamam oldu, Qara vəzir gəldi Mələk xanımın yanına. Mələk xanım baxıb gördü ki, gələn atasıdı, başladı ağlamağa. Qara vəzir dedi:
Mələk xanım dedi:
– Ata, bu gecə anamı yuxuda görmüşdüm. Mənə dedi ki, indi ki, atan səni özünə arvad eləmək istəyir, birinci vəsiyyətim budu ki, səni kəbinə aparsın. İkinci vəsiyyətim də bu oldu ki, kəbindən sonra mən gərək sənin üçün pəhləvan paltarı geyib, ata minib camaatın qabağında at oynadım. Ata, əgər anamın vəsiyyətini yerinə yetirməsən, mən sənə getməyəcəyəm.
Qara vəzir razı olub, bir qazı çağırıb Mələk xanımın kəbinini özünə kəsdirdi. Mələk xanıma bir dəst pəhləvan paltarı, bir də yaxşı bir at verdi. Mələk xanım minib atı, çıxdı bayıra. Bir o yana, bir bu yana at sürüb, sağ əlini qaldırıb göyə, ata elə bir taziyanə vurdu ki, at yel olub ta bayaq şəhərdən çıxıb getdi. Qara vəzir ha çığırdı, olmadı ki, olmadı. Kor peşiman oturub ağlamağa başladı. Qara vəzir burada qalsın, al xəbəri Mələk xanımdan. Mələk xanım çıxdı şəhərdən, üz qoydu çöllü-bəri-biyabana. Neçə müddət yol getdi, gəlib çatdı bir şəhərə. Atını çəkib karvansarada bağladı, düşdü şəhər içinə gəzməyə. Gəlib çatdı çayçı dükanına. Girib bir o yana, bir bu yana baxdı, gördü ki, burada hər rəng pəhləvan var. Dinməyib başını saldı aşağı. Çay gətirtdirdi, içib bir xeylaq oturandan sonra durub getdi öz mənzilinə, yıxılıb yatdı. Bu şəhərin padşahının heç oğlu olmazdı. Həmişə qızı olardı. Odu ki, padşah oğul deyib burnunun ucu göynəyənlərdən idi. Padşahın bir bağbanı vardı, bu bağbanın da Rüstəm adında bir gözəşirin oğlu vardı. Padşah bağbandan Rüstəmi alıb öz oğlu kimi saxlayırdı.Bir gün Rüstəm padşahdan izin alıb şəhərə gəzməyə çıxmışdı. Güzarı düşdü çayçı dükanına. Gördü ki, burada bir cavan pəhləvan əyləşib, amma heç kimnən gülüb danışmır. Hey başını salıb aşağı zol fikirdədir. Rüstəmi çox fikir aldı ki, aya, bu nə olan şeydi ki, bir belə gözəl oğlanın nə dərdi ola bilər? Dinmədi, keçib oturdu Mələk xanımın yanında. Bir xeylaq Mələk xanıma fikir verdi, gördü bu elə gözəldi ki, camaat bunun tamaşasına gəlir.
– Ey cavan, gəl daş yonaq, bir bina tikək!
Mələk xanım dedi:
– Qəribəm, gedərgiyəm, məndən sənə qardaş olmaz.
Rüstəm dedi:
– Ey cavan, adın nədi?
Mələk xanım dedi:
– Adım Məhəmməddi.
– Ey Məhəmməd, bil və agah ol, mən bu şəhərin padşahının oğluyam.
Adıma da Rüstəm deyirlər. Qəribsən, gedərgisən, hər nəsən dur, mənə qonaqsan.
Mələk xanım tutuldu, öz-özünə dedi:
– Nə pis yerdə günümü axşam elədim?
Mələk xanım çox illa elədi Rüstəmə ki, mən gedərgiyəm, qoy çıxım gedim öz işimə, Rüstəm əl çəkmədi, dedi:
– Gərək durub gedəsən mənimlə.
Mələk xanımın əlacı kəsilib durub düşdü Rüstəmin dalıncan, gəlib çatdılar imarətlərinə. Girdilər Rüstəmin mənzilinə. Rüstəm xəbər aldı Mələk xanımdan ki:
– Məhəmməd, hardan gəlib hara gedənsən?
Mələk xanım dedi:
Rüstəm dedi:
– Məhəmməd, bil və agah ol, mən bir bağban oğluyam. Amma bizim padşahın oğlu olmadığı üçün məni oğulluğa götürübdü. İndi mənim də ürəyim qardaş sarıdan dağılır. Gəl mənə qardaş ol!
Mələk xanım dedi:
– Məndən sənə qardaş olmaz.
Amma Rüstəm o qədər gözəldi ki, Mələk xanım Rüstəmdən gözünü çəkmirdi.
– Ey Məhəmməd, indi ki, gedirsən, al bu qılıncı, öldür məni, sonra get!
Mələk xanım dedi:
– Mən gedərgiyəm, bura adam öldürməyə gəlməmişəm.
– İndi ki, öldürmürsən, gəl getmə!
Bu sözdən Mələk xanımın bərk acığı tutdu. Rüstəmə bir qılınc çəkib, yaralayıb getdi. Rüstəm başının qanı axa-axa durub düşdü Mələk xanımın dalıncan. Mələk xanım baxıb gördü ki, Rüstəm başının qanı axa-axa budu gəlir. Qayıdıb dala cib dəsmalını çıxardıb Rüstəmin yarasını bağladı. Götürüb gəldi evə, dedi:
– Rüstəm, sən ki, məni özünə qardaş eləmək fikrindəsən, onda qulaq as, bircə şərtim var. Mən hər yana getsəm, məndən heç bir şey xəbər alma.
Rüstəm dedi:
– O da mənim gözüm üstə!
Mələk xanım dedi:
– İkinci şərtim də budu ki, otağın məndən ayrı olsun.
Rüstəm razı oldu. Gecə ilə Mələk xanım üçün ayrıca bir otaq ayırıb verdi Mələk xanımın ixtiyarına. Oturub bir qədər o yandan, bu yandan söhbət elədilər, yatmaq məqamında hərə çəkilib öz otağında yatdı. Rüstəm səhər durub gəldi sevinə-sevinə padşahın yanına, dedi:
– Ata, mən özümə qardaş tapmışam.
Padşah dedi:
– Oğul, gətir görək tapdığın qardaşın necə şeydi?
Rüstəm ədəb ilə padşahın yanından çıxıb, durub gəldi mənzilinə. Mələk xanım da eyvanda gəzinirdi, gördü ki, Rüstəm gəlir, durub çıxdı Rüstəmin qabağına, xəbər aldı:
– Nə üçün belə tövşəyə-tövşəyə gəlirsən?
Rüstəm dedi:
– Ey Məhəmməd, atam səni görmək istəyir, dur gedək yanına.
Mələk xanım Rüstəmin sözündən çıxa bilməyib, durub qoşuldu Rüstəmə. Rüstəm Mələk xanımı götürüb gəldi atasının yanına.
Padşah baxıb gördü ki, bu bir gözəl oğlandı ki, dünyada misli yoxdu. Padşah Mələk xanımı lap yanında oturdub adını xəbər aldı.
Mələk xanım dedi:
– Adıma Məhəmməd deyirlər.
Padşah dedi:
– Məhəmməd, atandan, anandan nəyin var?
Dedi:
– Atam var, amma anam yoxdu.
– Məhəmməd, gəl qal mənim yanımda, ol mənə oğul!
Mələk xanım razı oldu. Onda padşah da çox şad oldu. Mələk
xanım qaldı burada.
Bu əhvalatdan bir neçə ay keçdi. Yaz fəsli idi. Mələk xanım eyvanda
oturmuşdu. Günorta zamanı Rüstəm durub gəldi Mələk xanımın
yanına. Oturub bir neçə saat şirin-şirin gülüb danışdılar. Rüstəm
Mələk xanıma dedi:
– Məhəmməd, axşam evdə ol, bir ixtilat eləyək!
Mələk xanım çəkildi öz otağına, öz-özünə oturub dedi:
– Ey dili qafil, mən neyləyirəm? Mən nə üçün atamı sağ buraxdım.
Mələk xanım bu fikir ilə günü batırdı. Qaş qaralana macal başdan geyinib ayaqdan qıfıllandı, ayaqdan geyinib başdan qıfıllandı, minib atına, çıxdı şəhərdən qırağa. Atına bir taziyanə vurdu ki, atın anadan əmdiyi süd burnundan töküldü. Mələk xanım yayılıb atın belinə, dərələrdən sel kimi, təpələrdən yel kimi, badi-sərsər kimi, ayaq üzəngidə, diz qabırğada, budu özünü yetirdi öz şəhərlərinə. Çəkilib hasarın qırağında durdu, şəhər qapısını döydü. Döyəndə qapıçı qapını açmaq istəmədi. Mələk xanım əl atıb, qapının qullabasını çıxardıb qapını çərçivədən qoydu yerə. Girib şəhərə, əvvəl qapıçını öldürdü, sonra öz atasının pəhləvanlarının bir neçəsini öldürüb, çıxıb getdi. Qara vəzirə gecə ilə xəbər getdi ki, şəhərə bir pəhləvan gəlib bizi qırıb çatıb getdi. Qara vəzir qoşun göndərdi. Amma qoşun səhərə kimi axtarıb heç bir şey tapa bilməyib, geri qayıtdı. Mələk xanım səhərə yaxın özünü şəhərə saldı. Atın çəkib tövləyə bağladı, əl-üzünü yuyub, yıxılıb yatdı. Rüstəm səhər tezdən durub Mələk xanımın yanına gəldi. Mələk xanım yenicə yuxudan durmuşdu. Gördü ki, Rüstəm gəlir, tez əl-üzünü yuyub, geyinib oturdu. Rüstəm gəlib ədəb salamını yerinə yetirdi, xəbər aldı:
– Qardaş, Məhəmməd, deyəsən bu gecə tez yatmışdın?
Mələk xanım dedi:
– Bəli, tez yatmışdım.
Daha sual-cavab eləməyib ayrıldılar. Ayrılanda Rüstəm dedi:
– Qardaş, günorta padşaha qonağıq.
Mələk xanım razılıq verdi. Dik günorta Rüstəm gəlib Mələk xanımı götürüb apardı padşahın yanına. Oturub günorta xörəyini yeməkdə olsunlar, sənə xəbər verim Hind padşahından. Hind padşahı bu padşah üçün bir qarpız, bir də bıçaq göndərmişdi ki, bunun mənasını tap. Elçi qarpızla bıçağı götürüb, gəlib oturdu elçi daşının üstündə. Padşaha xəbər getdi ki, Hind elçisi gəlib. Padşah əmr verdi ki, elçini götürüb gəlsinlər, görək sözü nədi?
Elçi gəlib baş əyib qarpızla bıçağı qoyub padşahın qabağına, dedi:

Padşah Mələk xanımdan xəbər aldı ki:
– Məhəmmə%nü bazara verib, batman gələn qalınqabıq bir qarpız alıb, götürüb gəldi. Mələk xanım Hind padşahı göndərən qarpıza eynən baxıb gördü ki, qarpızın bir qırağında dırnaq boyda yer var. Üstündən də qara çəkilibdi. Mələk xanım bir məcməyinin içinə qarpızı qoyub narın un kimi əzdi. Vəzir gətirən qarpıza dırnaqdan kiçik nişan qoyub, lap qırağına bıçaq sancıb, qarpızların hər ikisini verdi Hind padşahının elçisinə, göndərdi Hind padşahı üçün.
Padşah Mələk xanımdan xəbər aldı ki:
– Məhəmməd, sən o qarpızı nə üçün əzib göndərdin geri?
– Padşah sağ olsun, o qarpız ki, Hind padşahı göndərmişdi, deyirdi ki: mən Hind padşahıyam, bütün dünya da mənə baxır. Qarpızın qırağında kiçik bir nişan qoymuşdu. Onun da mənası bu idi ki, guya sən onun üçün heç bir şey deyilsən. Haçan keyfi çatsa, səni buradan silib-süpürə bilər. Mən də o göndərən qarpızı narın un kimi əzib göndərdim onun üçün. Onun da mənası odu ki, sən Hind padşahı heç yel də olub mənim yanımdan keçə bilməzsən.
Mələk xanımın bu tədbirlərindən padşah çox şad olub əmr verdi ki:
Vəzir açıb xəzinənin ağzını, o ki, vardı Mələk xanıma xələt verdi. Mələk xanım gecədən yarım pas keçirdən kimi minib atını, üz qoydu çöllü-bəri-biyabana. Gəlib çatdı Qara vəzirin şəhərinə. İstədiyi padşah adamların qırıb, çatıb atını qaytardı, gəldi öz mənzilinə. Qara vəzirə adam getdi ki, yenə həmin pəhləvan gəlib, bir neçə pəhləvan öldürüb, çıxıb getdi. Qara vəzir car çəkdirdi ki, kim o pəhləvanı öldürsə, ya diri tutsa, ona xəzinənin yarısını verərəm. Amma heç kim Mələk xanımın döşünün qabağında dura bilmədi. Sənə xəbər verim Rüstəmdən. Bir gecə Rüstəm durub Mələk xanımın yanına gəldi. Gördü evdə yoxdu. Öz-özlüyündə fikir elədi ki, bu hər gecə hara gedir? Oturub bir qədər gözlədi, gördü haçandan-haçana Mələk xanım gəldi əl-üzü qan içində. Düşüb atdan əl-üzünü yuyub, heç soyunmayıb, yıxılıb yatdı.
Rüstəmi qəm alıb öz-özünə dedi:
– Hər necə olsa, gərək Məhəmmədin sirrini biləm.
Gecəni yatdı. O günü ta Mələk xanımın yanına getməyib xəbər göndərdi ki, məni bağışlasın, bərk naxoşam, bu gün yanına gələ bilməyəcəyəm. Mələk xanıma da bu gərəkdi. Çünki gündüzü vurub gecəyə atını minib getməkdə olsun, Rüstəm də bu tərəfdən minib atına, qarabaqara düşdü Mələk xanımın dalıncan. Mələk xanım birbaş atını sürdü Qara vəzirin şəhərinə. Qara vəzirə xəbər getdi ki, həmin pəhləvan yenə gəlibdi. Qara vəzir Mələk xanımın müqabilinə qoşun göndərdi. Mələk xanım da gələn-gələn qoşunu qırıb saldı yola. Rüstəm özünü saxlaya bilməyib vurdu özünü dəryayi-ləşkərə. Ot kimi Qara vəzirin qoşununu qırıb tökdülər yerə. Rüstəm bir vədə ayılıb gördü ki, Mələk xanım meydanda yoxdu. Tez çıxdı şəhərdən, üz qoydu öz vilayətlərinə sarı gəlməyə. Rüstəm gəlməkdə olsun, al xəbəri Mələk xanımdan. Mələk xanım gəlib öz mənzilinə çatmışdı. Soyunub əl-üzünü yudu, atını rahat elədi, Rüstəm də bu tərəfdən gəlib çatdı. Gördü Mələk xanım gəlib haçandı yatıbdı. Rüstəm dinməyib, keçib öz mənzilində yatdı. Səhər durub həmişəki kimi gəldi Mələk xanımın yanına. Oturub şirin-şirin söhbət elədilər. Qaş qaralan kimi Mələk xanım dedi:
– Mən yatıram.
Rüstəm dönüb dala baxanda gördü ki, qardaşlığı Məhəmməddi. Özünü tanış verməyib, başını tikib aşağı heç cavab vermədi. Mələk xanım hirslənib atını irəli sürüb əl atdı qılınca, dedi:
– Ey filan-filan olmuş, səninlə deyiləm? Çıx yoldan!
Rüstəm baxıb gördü ki, bu əl atdı qılınca. Rüstəm də əl atıb qılınca, başladılar qılınc davasına. Rüstəm qılıncı Mələk xanıma ürəksiz vururdu, amma Mələk xanım qılıncı qaldırıb ürəklə endirirdi Rüstəmin təpəsinə. Rüstəm baxıb gördü ki, yox, bu çox zor şeydi, tez-gec bunu öldürəcək. Atıb qılıncı yerə, əl atdı Mələk xanımın kəməndinə. Başladılar qurşaq yapışmağa. Dü sübh namazına kimi hər ikisi çapaladı. Heç biri o birini basa bilmədi. Rüstəmə bu çox ar gəldi. Bir nərə çəkib əl atdı Məlk xanımın kəməndindən qaldırıb göyə, vurdu yerə. Yerə vuranda Mələk xanımın siyah saçları peşmək kimi dağıldı. Rüstəm baxıb gördü ki, bu oğlan deyilmiş, qız imiş. Ağıl sərdən verib, niqabı üzündən götürüb dedi:
Məhəmməd pul kimi qızardı. Durub ayağa, ta atası ilə davaya getməyib, minib atına gəldi öz otağına.
Rüstəm at başı salıb özünü yetirdi mənzilinə. Düşüb atdan gəldi Mələk xanımın yanına, dedi:
– Mən səni Məhəmməd bilirdim. Amma sən qızsanmış. Məni bu sirdən agah elə görək necə şeydi?
Mələk xanım dedi:
– And düş ki, bu sirri heç kəsə demərəm, açım deyim sənə.
Rüstəm and düşdü. Mələk xanım Qara vəzirin hekayətini Rüstəm üçün danışdı. Rüstəm dedi:
– Ey nazənin sənəm, əzəl gündən mənim meylim düşübdü sənə. Ta çara yoxdu, gəl mən alım səni.
Mələk xanım dedi:
– İş burasındadı ki, mənim də sənə meylim vardı. Amma sənin atan məni görsə, alar sənin əlindən.
Rüstəm dedi:
– Qorxma, ala bilməz.
İki aşiq könül verib bir-birinə sarmaşıq kimi sarılmaqda olsunlar, sənə xəbər verim kimdən, Rüstəmin atalığından. Padşah bir gün yatıb yuxuda görmüşdü ki, göydən daş yağır. Tezdən durub ayağa dedi, gərək gedəm bu yuxunu Məhəmməd mənim üçün yoza. Padşah durub ayağa, üz qoydu Mələk xanımın otağına. Padşah çıxıb pilləkəndən gördü ki, qapı bağlıdı. Boylanıb gördü Rüstəm burada bir qızla yatıbdı ki, dünyada misli yoxdu. Padşah bir də baxmaq istəyəndə tab gətirə bilməyib, bihuş olub dəydi yerə. Haçandan-haçana padşah özünə gəlib, durub çıxdı taxtına, tez əmr verdi ki, filan otaqda iki cavan var, tutub gətirin hüzuruma. Padşah adamları durub gəldilər Mələk xanımın otağına. Qapını sındırıb girdilər içəri, gördülər ki, Rüstəm burada bir qızla yatıbdı. Tez durğuzub bunları apardılar padşahın hüzuruna. Padşah Rüstəmi görən kimi zindana saldırdı. Mələk xanımı da saldırdı otaqların birinə. Padşah gecə ilə durub gəldi Mələk xanımın yanına, dedi:
– Ey gözəl pəri, gərək mənə hərəm olasan.
Mələk xanım dedi:
– Padşah sağ olsun, məndən gəl əlini çək!
Mələk xanım çox yalvardı, padşah az eşitdi, axırda padşah dedi:
– Ey qız, əgər mənə hərəm olmasan, boynunu vurduraram.
Mələk xanım baxıb gördü ki, padşah lap haqsızlığa salıb, istəyir bu dəqiqə yanına girə, tez bir tilsim oxuyub padşahı döndərdi daşa. Çıxıb evdən özünü atdı bağa. Axtarıb zindanı tapdı. Zindan qarovulçularının ikisini də cəhənnəmə vasil eləyib, zindanxananın qapısını sındırıb girdi içəri. Gördü ki, Rüstəm buradadı.
Rüstəm dedi:
Mələk xanımla Rüstəm gəldilər öz mənzillərinə, hər ikisi başdan geyinib, ayaqdan qıfıllanıb çıxdılar evdən. Mələk xanım çatıb padşah olan otağa bir tilsim oxudu padşahı elədi adam. Siyirib qılıncı padşahı öldürdü. Rüstəmin atasını padşah tikdi. Gecəni qaldılar. Səhər Mələk xanım camaatı yığıb onları işdən xəbərdar elədi, Rüstəmin atasını padşahlığa qəbul elədilər. O da çox ədalət ilə padşahlıq eləməyə başladı.
Mələk xanım Rüstəmə dedi:
Rüstəm dedi:
– Necə? Mən öldürmüşəm ki, səni tək buraxım? Dur, mən də səninlə gedirəm.
Rüstəm qoşulub Mələk xanıma, üz qoydular Qara vəzirin şəhərinə. Qara vəzir qorxusundan şəhərin dörd tərəfinə qarovulçu qoymuşdu. Qarovulçular bir də baxıb gördülər ki, iki pəhləvan gəlir. Tez xəbərə getdilər. Qara vəzir nə ki qoşunu vardı, tökdü bu çölün düzünə.
Mələk xanım dedi:
– Rüstəm, daha dayanıb baxmaq lazım deyil.
Rüstəm girdi qoşunun solundan, Mələk xanım girdi qoşunun sağından. Ot kimi qoşunu biçib tökdülər yerə. Qara vəzirə xəbər getdi ki:
– Taxtın qanla dolsun, qoşun qurtardı.
Qara vəzir düşdü qorxuya. Bir-iki dənə pəhləvan vardı, onları da göndərdi. Bunları da cəhənnəmə vasil elədilər. Tez özlərini saldılar şəhərə. Mələk xanım gəlib çatdı Qara vəzirin bərabərinə. Tez üzündən niqabı götürdü. Qara vəzir baxıb gördü ki, öz qızı Mələk xanımdı. İstədi qızını vurub öldürə. Mələk xanım aman verməyib, çəkib qılıncı Qara vəziri tən ortadan bölüb cəhənnəmə vasil elədi. Tez qulu tapıb qoşun əhlini də özünə tabe elədi. İmansız qarını tapıb əli-qolu bağlı hüzuruna gətirib dedi:
– Ey küpəgirən qarı, bu qulun kişiliyini qaytar özünə!
Qarı baxıb gördü ki, ölüm ayağıdı, oxuyub tilsimi qulun kişiliyini özünə qaytardı. Mələk xanım küpəgirən qarını cəhənnəmə vasil elədi. Yığıb camaatı Qara vəzirin hekayətini şəhər əhlinə nəql elədi. Camaat Mələk xanıma afərin deyib, Qara vəzirə lənət oxudular. Rüstəm Mələk xanım üçün təzədən toy eləyib kəbin kəsdirdi. Mələk xanım Rüstəmi padşah tikdi. Rüstəm də çox ədalətli padşah olub, ömrünün axırına kimi Mələk xanımla ömür sürməyə başladı."
"Biri var idi, biri yox idi, Allahdan başqa heç kəs yox idi. Bir odunu var idi. Bu odunçunun oğlu, uşağı yox idi. Bir gün evdə ər-arvad oturub söhbət edirdilər. Söhbət vaxtı arvad ərinə dedi:
Odunçu dedi:
– Ay arvad, nə səfeh-səfeh danışırsan? Cavanlıqda doğub törəmədin, yetmişində balalamaq istəyirsən?
Arvad kişinin bu sözünün üstündən heç bir söz demədi. Gecəni yatdılar. Səhər tezdən arvad səhəngi götürüb odana suya getdi. Səhəngin odandan doldurub evə gətirdi, yorulub yolda oturdu. Gördü ki, dizinin üstə bir göy yarpaq düşdü. Amma ətrindən doymaq olmur. Arvad yarpağı dilinin altına qoyub, səhəngi alıb çiyninə yollandı evə tərəf. Arvad qanov qırağı ilə gedirdi, birdən səbir gətirdi. Yarpaq ağzından düşdü qanova. Su apardı yarpağı. Arvad səhəngi qoyub yerə, yüyürdü yarpağın dalınca. Ha burda, ha orda yarpağı tuta bilmədi. Bir xeyli yol gedib çatdı bir qalaçaya. Gördü ki, burada bir dərviş qabağına manqal qoyub, kitabdan oxuyub, manqala üfürür. Dərviş birdən qalxıb odunçunun arvadına dedi:
– Xoş gəlmisən!
Bir qaşıq ağzının suyundan damızdırıb qaşığa, odunçunun arvadına verdi. Odunçunun arvadı əvvəl qorxdu, istəmədi alıb içə. Sonra özünə ürək verib, dərvişin tüpürcəyini alıb içdi. İçən kimi dərviş qalxıb ayağa, arvada bir sillə çəkdi, götürüb saldı otaqların birinə.
Odunçunun arvadı haçandan-haçana özünə gəlib gözlərini açdı, gördü ki, balaca bir otaqdı. Amma burda heç kəs yoxdu. Tez durdu ayağa qaçsın, gördü ki, burada bir qapı var. Sındırıb qapını girdi içəri, gördü ki, burada o qədər arvad var gəl görəsən. Saçından asılan saçından asılıb, daşa dönən daşa dönüb. Odunçunun arvadı yapışıb qızların birinin saçından açıb qoydu yerə. Xəbər aldı:
– Ey biçarələr, sizi saçınızdan kim, nə səbəbə asıb?
Qız dedi:
– Mən padşah qızıyam. Bir gün atamın bağında gəzirdim. Gördüm ki, yerdə bir göy yarpaq var. Götürüb əlimdə oynadırdım, birdən yarpaq əlimdən sürüşüb düşdü qanova, başladı axıb getməyə. Mən də düşdüm yarpağın dalıncan ki, tutam. Gəlib çıxdım qalaçaya. Qabağıma bir dərviş çıxdı, tüpürcəyindən bir qaşıq verdi ki, içəm. Mən də iyrənib atdım. Acığı tutub, məni bu otağa salıb, saçımdan asdı.
Odunçunun arvadı o biri arvadları da saçından açıb xəbər aldı ki:
– Bu nə əhvalatdı?
Necə ki, padşah qızı danışdı, o biriləri də elə danışanda odunçu arvadı dedi:
– Ey qızlar, bilin və agah olun! Mən də sizin gününüzdəyəm.
Qızlar, gəlin qaçaq! Yoxsa bu dərviş bizi qırar. Odunçunun arvadı arvadları qatıb qabağına, iki qapı keçdilər, üçüncüyə çatanda gördülər ki, qapının ağzında əjdaha var. Qızlar qorxub geri qaçanda, odunçunun arvadı dedi:
– Qaçmayın! Bu saat mən bu əjdahanı öldürüm.
Odunçunun arvadı yeriyib irəli, yapışdı sağ əli ilə əjdahanın alt çənəsindən, sol əli ilə üst çənəsindən çəkib, dartıb əjdahanı iki yerə bölüb, atdı bir yana. Qapı açıldı. Keçdilər ikinciyə, gördülər ki, burada bir pələng var. Odunçunun arvadı tülkünü öldürmək istədi. Tülkü dil açıb dedi:
– Məni öldürməyin, sizə yaxşılıq eləyim.
Odunçunun arvadı əl saxladı.
Tülkü dedi:
– Dərviş qırx günün yuxusuna gedib. Bu gün qırx günü tamamdı. Ayılsa vayınızdı. Bax, bu qapıdan çıxıb qaçın!
Odunçunun arvadı tülkünü öldürmədi, tülkü də bunlara yol göstərdi, qaçıb getdilər. Bir xeyli gedəndən sonra hərə öz evinə dağıldı, odun-çunun arvadı da çatdı səhəngini qoyduğu yerə. Gördü ki, səhəngi sağsalamatdı. Alıb səhəngi gəldi evinə. Odunçu arvadı gedəndən sonra çox bikeyf idi. Ürəyindən min bir xəyalət keçirdi. Bir də onu gördü ki, arvad budu səhəng çiynində gəlib çıxdı.
Odunçu yerindən qalxıb, əl atıb kösövə dedi:
– Ay itin qızı, hardaydın?
Arvad dedi:
– Kişi, bir səbir elə, başıma gələni sənə danışım, sonra neyləyirsən
elə!
Odunçu kösövü yerə qoyub dedi:
Arvad başına gələn müsibəti ərinə danışdı. Odunçu arvadını çox istəyirdi. Əlacı kəsilib arvadına dinmədi. Birdən baxıb gördü ki, arvadı hamilədi. Od götürüb əl atdı dəyənəyə. Dəyənəyi qoyub yapışdı kösövdən.
Arvad dedi:
– Ay kişi, ağzımda sənə bir Quran söz danışmışam. Bu olsa dərvişin tüpürcəyindən olacaq. Qoy görək başımıza nə gələcək.
Odunçu əl saxladı. Amma dərviş hərdən gözünün qabağında duranda kişini od götürürdü, yenə şeytana lənət deyib, hirsini alırdı əlinə.
Doqquz ay başa gəldi, arvad yükünü qoydu yerə, bir cüt qara qaş doğdu. Bu uşağın nə qolu var idi, nə qıçı, nə cəmdəyi, nə başı, nə də gözü. Amma bir cüt çatma qara qaş gözə görünürdü.
Odunçu düşdü qorxuya. Arvad qorxusundan qaçdı.
Kişi yapışıb baltadan dedi:
– Arvad, dur kəlmeyi-şəhadətini de, səni öldürəcəyəm, sənin doğduğun təpənə dəysin.
Arvad dedi:
– A kişi, bura qədər səbir eləmisən, bir az da səbir elə, görək bu işin axırı nə olacaq.
Kişi dedi:
– Axmaq oğlunun qızı, nə səbirbazlıqdı? Doğduğunu gördük də.
Odur, çıxıb oturub yükün üstə. Bədən yox, baş yox, göz yox, qıç yox, qol yox, bir cüt qara qaş. Dur, dur köpək oğlunun qızı! Məni rüsvay elədin. Səni gərək öldürəm.
Arvad yalvarıb-yaxarıb, birtəhərlə canını kişinin əlindən qurtardı. İndi al xəbəri Qaraqaşdan, Qaraqaş bu qalmaqla bir həftə yük üstündə qaldı. Bir gün arvad xörək bişirirdi, kişi də evdə oturmuşdu.
Qaraqaş birdən atılıb yükün üstündən yerə dedi:
– Mənə pəpə!
Arvad bir nimçə sıyıq çəkib qoydu ortalığa. Bir də onu gördü bir nimçə sıyıq aş qurtardı. Qaraqaş dedi:
– Mənə pəpə!
Qaraqaş belə-belə bir qazan xörəyi yeyib, düzəldi yola. Kişinin diliağzı quruyub, dedi:
– Arvad, bircə qapıları bağla, gəlməsin.
Arvad durub qapıları bağladı. Oturub təzədən xörək bişirməkdə olsun, al xəbəri dərvişdən. Dərviş ayılıb gördü ki, odunçunun arvadı yoxdu. Durub gəldi o olan şəhərə. Bir də gördü ki, Qaraqaş budu evdən çıxıb gedir. Tez əlini atıb Qaraqaşı tutdu. Bir tilsim oxuyub Qaraqaşı elədi bəni-insan.
Dedi:
– Ey oğul, səni mən dünyaya gətirmişəm. İndi sənə elə bir su verim ki, dünyada heç bir pəhləvanın gücü sənə çatmasın. Amma gərək mənim dediklərimi yerinə yetirəsən.
Dərviş Qaraqaşa and verdi. Qaraqaş andı qəbul eləyəndən sonra, dərviş cibindən bir şüşə çıxardıb verdi Qaraqaşa. Qaraqaş şüşəni alıb çəkdi başına.
Dərviş dedi:
– İndi mən yatıram. Nəbadə mənim bu şeylərimə dəyəsən. Mənim qarovulumu çək!
Dərviş bir tilsim oxudu, Qaraqaş oldu həminki Qaraqaş. Özü də yıxılıb yatdı. Haçandan-haçana dərviş ayılıb Qaraqaşa dedi:
– Ey oğlan! Burdan gedərsən padşahın evinə. Padşahın qızını götürüb gələrsən. Amma qorxma, səni tuta bilməzlər.
Qaraqaş dərvişdən ayrılıb birbaş gəldi padşahın imarətinə. Açıb qapını, girdi içəri, gördü ki, padşah xörək yeyir. Qaraqaş əlini atıb padşahın xörəyini yeyib qurtardı. Padşah baxıb gördü ki, bu xörəkdən heç doymadı. Aşbazı çağırıb xəbər aldı:
Aşbaz dedi:
– Padşah sağ olsun, həmişəki qaydaynan sənə xörək çəkmişəm. Qaraqaş vəzirin, vəkilin, padşahın arvadının başına da bu oyunu gətirdi. Padşah bir də baxıb gördü ki, vəzir, vəkil, padşahın öz arvadı da gəlib çıxdı. Başladılar aşbazdan şikayət eləməyə ki, bugünkü xörəyimiz az düşüb.
Padşah dedi:
– İndi ki, belədi, vurun aşbazın boynunu!
Cəllad gəldi. Aşbazın qolun bağladılar. Cəllad əl qaldırıb istədi aşbazın boynunu vura, Qaraqaş əlin atıb, tutdu cəlladın biləyindən. Cəllad ha istədi əlin endirə aşağı, baxıb gördü ki, əli qalıb göydə. Padşah biriki kərə qışqırdı:
– Vur, deyirəm sənə!
Cəllad dedi:
– Qibleyi-aləm, əlimi tutublar, qolum işləmir.
Padşahın acığı tutub, durub düşüb taxtdan, alıb qılıncı cəlladın əlindən, istədi ki, aşbazın boynunu vura, Qaraqaş əl atıb tutdu padşahın biləyindən, elə sıxdı ki, qılınc əlindən düşdü. Padşah iki saat özünə gəlmədi. Vəzir, vəkil padşahı ayıldıb taxta çıxartdılar. Padşah dedi:
– Vəzir, burada bir sirr vardı. Aşbazlıq iş yoxdu.
Padşah aşbazı buraxdı. Qaraqaş yapışıb padşahın tacından qoydu yerə. Çıxıb getdi. Padşah bu işə lap məəttəl qaldı.
Al xəbəri Qaraqaşdan. Qaraqaş özün yetirdi padşahın xəzinəsinə.
Bir böyük çəngə qızıl götürüb üz qoydu evlərinə. Gördü ki, qapıları bağlıdı. Bir təpik qapıya çəkdi, qapı laxbalax açıldı. Qaraqaş girdi içəri, qızılları anasının ətəyinə töküb çıxıb getdi. Odunçunun arvadı qızılı görən kimi gözləri çıxdı kəlləsinə. Kişi dedi:
– Arvad, dur uşağı qaytar!
Arvad durub çıxdı bayıra, gördü ki, Qaraqaş burada neyləyir.
Qayıtdı evə. Kişi xəbər aldı:
– Necə oldu?
Arvad dedi:
– Bayırda adam nə gəzir.
Kişi dedi:
– Arvad, ta qapıları bağlama! Qoy tez-tez gəlsin!
Ər-arvad bu pulla qapı-bacalarını qayırtdırıb, özlərinə ev azuqəsi, üst-baş alıb, şad gün keçirməyə başladılar.
Al xəbəri Qaraqaşdan. Qaraqaş bu səfər özün verdi padşahın qızının otağına. Birtəhərlə özün saldı içəriyə. Gördü ki, padşahın qızı xörək yeyir. Qaraqaş oturub qızla xörək yedi. Padşahın qızı baxıb gördü ki, bu gün xörəkdən heç doymadı. Sabahısı günün də xörəyi gəldi. Yenə də doymadı. Birdən başını qaldırıb yuxarı, gördü ki, başının üstə bir cüt çatma qaş var. Qız barmağını dişləyib dedi:
– Allah mənim istədiyimi yetirib.
Tez durub bir dəst mərdanə paltar çıxardıb geyindirdi Qaraqaşa. Hər ikisi sərilib sarmaşıq kimi bir-birinə, yatdılar. Haçandan-haçana ayılıb Qaraqaş Pəri xanıma dedi:
– Ey qız, dərviş məni gözləyir. Mən çox da sənin yanındayam, amma səni gərək dərvişə yetirəm.
Pəri dedi:
– Ey cavan, o çox-çox sənin kimi oğlanlar dünyaya gətirib, mənim kimi qızları həmin oğlanların vasitəsilə apartdırıb, qızla oğlanı həlak edib. Gəl bu xam xəyaldan daşın! Bir aynaya bax!
Qaraqaş aynaya baxanda özünü aynada gördü.
Pəri qəfildən Qaraqaşa bir sillə çəkdi. Qaraqaş öyüyüb ağzından bir qurd saldı. Pəri qurdu maşaynan tutub, Qaraqaşa görsədib dedi:
– Bu qurdu görürsən?
Dedi:
– Görürəm.
– Məni buradan aparıb dərvişə yetirincə bu qurd qarnında ilan olub, səni çalıb həlak edəcəkdi.
Pəri bu sözü deyəndən sonra, qurdu öldürüb atdı. Qaraqaş işləri bu halda görəndə Pəriyə ürəkdən inanıb dedi:
Dərviş bir başına, bir döşünə vurub dedi:
– Qız əlimdən çıxdı.
Pəri xanım bütün tilsimlərin açarını bilirdi. Bir tilsimdən başqa.
Dərviş nə ki tilsim bilirdi oxudu ki, Qaraqaşı qara daş eləsin, Pəri xanımı daşa döndərsin, gücü çatmadı. Çatmayanda Pəri xanım bir qaqqanaq çəkdi. Qaqqanaq çəkəndə ağzından bir qurtum alov çıxıb düşdü dərvişin üstə, dərviş od tutub yanmağa başlayanda tez özün atdı padşahın çarhovuzuna. Baş vurub odun söndürdü, qalxıb göyə qışqırdı:
– Ey Pəri xanım, səninlə mənim aramda bir tilsim qalıb. O tilsimi öyrəndim vay halına!
Dərviş üz qoydu İsfahan şəhərinə. Gəzib, qoca bir cindar tapıb bir bir tilsimləri öyrənməyə başladı.
Xəbər verim sənə kimdən, vəzirdən. Vəzir bir gün səhər namazından qabaq əl qabına çıxmışdı. Gördü ki, padşahın qızı Pəri xanımın otağından işıq gəlir. Tez özün yetirdi bağa. Gördü ki, hasar çox hündürdü. Bir təhərlə dırmaşıb hasara, həyətə atıldı. Amma vəzirin üzgözü, əl-ayağı cırmaq-cırmaq oldu. Özün bir təhərlə yetirdi Pərinin otağının pəncərələrinə. Pəncərədən baxıb gördü ki, qız on beş yaşında cavan bir oğlanı oturdub dizinin üstə, bir keyfdədi ki, gəl görəsən. Vəzirin ürəyi gedib tappadan gəldi yerə. Vəzir axsaq qatır kimi ombasını çəkə-çəkə durub getdi, birtəhər özün salıb yorğan-döşəyə, arvadına da tapşırdı ki, kim məni xəbər alsa, deyərsən ki, vəzir bərk naxoşdu.Vəzirin arvadı, bəli deyib öz işinə getdi. Sənə xəbər verim Firəng padşahından Firəng padşahı elçi göndərdi bu padşahın üstünə ki, ya yeddi ilin bac-xəracın versin, ya da ki, qızı Pəri xanımı. Əgər verməsə, davamız davadı. Firəng elçisi gəlib oturdu elçi daşının üstə. Padşaha xəbər getdi ki, Firəng padşahı elçi göndəribdi. Padşah əmr verdi ki, buraxsınlar gəlsin, görək nə üçün gəlibdi. Firəng elçisi durub, ədəb salamını yerinə yetirib oturdu. Padşah xəbər aldı:
– Nə üçün gəlmisən?
Firəng elçisi dedi:
– Firəng padşahı deyir ki, yeddi ilin bac-xəracını versin. Əgər xərac vermir, qızından əl çəksin. Yox, qızından da əl çəkmir, davamız davadı.
Elçi durub Firəng torpağına getdi. Padşah vəzir üçün adam göndərdi ki, Firəng padşahı bizdən bacxərac istəyir, durub tədbirə gəlsin. Vəzir padşaha xəbər göndərdi ki, bərk naxoşam, gələ bilmirəm. Axırda padşahın əlacı kəsilib durub gəldi vəzirin yanına. İçəri girib nə gördü. Vəzir baş-gözün sarıyıb, əl-qolunda da sağ islahat yoxdu.
Xəbər aldı:
– Vəzir, bu nə gündü düşübsən?
Vəzir dedi:
– Pişik cırmaqlayıb.
– Aşna, bu pişik işi deyil. Səndə sirr var, gəl düzün de! Əgər düzün deməsən boynunu vurdurtduraram.
– Padşah sağ olsun, and iç qəzəblənməyəcəksən, arada qan xatası olmayacaq, deyim.
Padşah əlacsız qalıb, öz ana südünə and içdi. Vəzir necə görmüşdü, əhvalatı padşaha nəql elədi.
Padşah yerindən qalxıb dedi:
– Vəzir, qızıma böhtan demə!
Vəzir and içib özünü öldürdü.
Padşah dedi:
– İndi ki, belədi, dur məni apar oraya, görüm bu necə olan işdi. O nə nakəsdi ki, mənim qızımla eyş-işrətdə ola. Dur məni oraya apar!
Vəzir durub ayağa, düşüb padşahın qabağına, gəldilər Pəri xanım olan imarətin qabağına. Qaş qaralan kimi vəzir padşaha dedi:
– Padşah sağ olsun, çıx pəncərədən bax, gör nə görərsən.
Padşah çıxıb pəncərədən baxıb gördü ki, həqiqətdə qızının yanında bir olan var, bəeyni Rüstəmzal. Padşah tez düşdü pəncərədən, dedi:
Vəzir dedi:
Vəzirlə padşah evlərinə gəldilər. Padşah gecəni səhərə kimi yata bilmədi. Çünki xof almışdı onu. Səhərnən durub vəzirdən məsləhətsiz Bəlğ pəhləvanı çağırtdırıb dedi:
– Ey nazənin, nə üçün ağlayırsan?
Pəri dedi:
– Bir çıx pəncərədən bax, gör!
Qaraqaş pəncərədən boylanıb, Bəlğ pəhləvanı görüb Pəriyə dedi:
– Ey nazənin, elə bunun üçün qorxub ağlayırsan? Bu saat düşüb onun atasına od vuraram.
Pəri dedi:
– Oğlan, ona Bəlğ pəhləvan deyərlər, səni iki barmağında boğar. Hara gedirsən?
Qaraqaş dedi:
– Mən gərək öz gücümü sınayam.
Pəri çox dedi. Qaraqaş az eşidib özün tez atdı həyətə, dedi:
– Ey Bəlğ pəhləvan, məndə qaydadır, yolu düşmənə verərəm.
Bəlğ bu sözü Qaraqaşdan eşidən kimi əl atdı Qaraqaşın kəmərinə ki, götürüb vursun yerə. Gördü ki, xeyr, bu bir qarış boy elə ağır şeydi ki, bunu yerindən tərpətmək mümkün deyil.
Qaraqaş dedi:
– İndi ver növbəni mənə!
Bəlğ növbəni Qaraqaşa verəndə, Qaraqaş əlini atıb Bəlğin kəmərindən yapışıb bir nərə çəkdi, Bəlği qaldırıb göyün üzünə, elə vurdu yerə ki, heç tikəsi ələ keçmədi.
Padşah Bəlğ pəhləvanın öldürülməsini görəndə iki əli ilə başına vuraraq, vay sancılandım deyib, düşdü yorğan-döşəyə. Vəzir durub gəldi padşahın yanına ki:
– Sənə demədim səbr elə.
Padşah dedi:
– Vəzir, buna tədbir!
Vəzir dedi:
– Tədbir odur ki, göndər Firəng qoşununun qabağına, canın qurtarsın.
Padşah razı olub Firəngə kağız yazdı ki, davamız davadı. Bu tərəfdən də Qaraqaş üçün adam göndərdi ki, hüzuruna çağırsınlar.
Pəri xanımla Qaraqaş bağda gəzinirdilər. Bir də gördülər ki, budu, yasavulların biri gəlib kəsdirdi bunların başının üstünü.
Pəri xanım dönüb yasavula acıqlandı:
– Ey çəpəldən əmələ gəlmiş, sən nə hədlə bura gəldin?
Yasavul dedi:
– Xanım, bil və agah ol, padşah çox xahiş elədi ki, Qaraqaşı onun
Pəri xanım qorxuya düşdü. Qaraqaş dedi:
Pəri dedi:
– Qorxuram atam səni öldürtdürə.
Qaraqaş dedi:
– Nazənin, mən üç aylığam ki, mənim üçün qorxursan? Bədəbəddə atanı da göndərərəm Bəlğ pəhləvanın yanına. Sən izin ver mən gedim görüm nə deyir. Bəlkə bir vacib sözü var.
Pəri izin verdi. Qaraqaş izin alıb düşdü yasavulun qabağına. Padşaha xəbər getdi ki, Qaraqaş gəlir. Padşah qorxa-qorxa Qaraqaşın qabağına çıxıb, yanında oturdub dedi:
– Ey oğlan, bizlərdə adətdi ki, şəhərimizə gələn qərib pəhləvanı birinci dəfə düşmən qabağına göndərərik. Əgər salamat qayıtsa özümüzə dost bilərik. İndi səni Firəng qoşununun qabağına göndərirəm.
Qaraqaş dedi:
– Nə deyirəm ki... Göndərsən gedərəm.
Padşah dedi:
– Bizdən nə umursan?
Qaraqaş dedi:
– Bir dəst dəmir paltar, poladdan qayrılmış Misri qılınc, otuz pud ağırlığında qalxan, bir yeyin at, dava günündə də beş pud düyünün xörəyin.
Padşah razı olub, əmr verdi bu şeyləri hazırlamağa. Qaraqaş durub gəldi qızın yanına. Pəri xanım gördü ki, Qaraqaş sağ və salamat gəlir. Qulac qolun səridi Qaraqaşın boynuna, xəbər aldı ki:
– Sevgilim, necə oldu? Atam niyə çağırtdırmışdı?
Qaraqaş əhvalatı nəql elədi Pəriyə.
Pəri dedi:
Pəri Qaraqaşın dərsini verib tamamladı. Vaxt başa gəldi. Firəng qoşunu gəlib yetişdi şəhərə. Qaraqaş üçün adam gəldi ki, padşah hazırlığın görübdü. Qaraqaş Pəri xanımla halallaşıb özün yetirdi padşahın hüzuruna. Beş pud düyünün xörəyini sümüksüz ətlə yeyib tamam elədi. Dəmir paltarı geyib üstündən qılıncını bağladı. Padşah əmr elədi ki, at gəlsin. Mehtərlər at gətirdilər. Qaraqaş bir barmağın qoyub atın belinə, elə basdı ki, atın beli sındı, dedi:
Padşah əmr verdi ki, at gəlsin. Mehtərlər yüzə kimi at gətirdilər Qaraqaşın qabağına. Qaraqaş baxıb atlara dedi:
– Padşah sağ olsun, bu atlar mənim altımda davam gətirə bilməz.
Padşah dedi:
– Bəs hansı atı istəyirsən?
Qaraqaş dedi:
– Qulağı kəsik boz atı.
Padşah əlacsız qalıb əmr verdi ki, qulağı kəsik atı götürüb gəlsinlər. Mehtər gedib qulağı kəsik boz atı götürüb gəldi. Qaraqaş minib ata, üz qoydu meydana. Firəng qoşunu baxıb gördü ki, bu padşah qoşun-moşun göndərmədi. Amma haçandan-haçana bir nəfər pəhləvan gəldi. Firəng qoşunu hazırlıq gördü, Qaraqaş da bu tərəfdən qılıncın sıyırıb həmlə elədi qoşuna. Bir gün, bir günorta Firəng qoşunu ilə dava eləyib, Firəng qoşununu qırıb qaytardı dala. Padşah bu gücü Qaraqaşda görüb adına təbil vurdurdu. Qaraqaş dava meydanından qayıdıb əl-üzünü yuyub, özün yetirdi Pərinin yanına. Pəri Qaraqaşın sağ-salamat qayıtmasından çox şad olub, o günü bütün fəqir-füqaralara aş payladı. Bunlar burada qalsın, xəbər verim sənə kimdən, dərvişdən. Dərviş bir çox şəhərlər gəzib bütün dünyada nə ki, tilsim vardı öyrənəndən sonra, bir neçə müddət özünü sınaqdan keçirib, üz qoydu Pəri olan şəhərə gəlməyə. Sənə xəbər verim padşahdan. Padşah bir gün oturub öz-özünə fikir elədi ki, bu nə işdi mən tuturam. Bir gədənin birini salmışam qızımın yanına. Sabah camaat mənə nə deyər? Yaxşısı budu ki, vəziri çağırtdırım, bəlkə bir tədbir gördü.
Padşah vəziri çağırtdırıb dedi:
– Vəzir, Qaraqaş sağ çıxdı davadan. Bir tədbir gör!
Vəzir dedi:
– Necə ki, demisən elə də elə!
Padşah dedi:
– Vəzir, mən onun ata-anasını tanımıram, heç bilmirəm nə məkanın adamıdı. Gül kimi qızı ona necə verim? Bir tədbir gör!
Vəzir dedi:
– Belə sənin gücün ona çatmaz. Yaxşısı budu ki, qonaqlıq elə, xörəyin içinə zəhər tök, ölsün getsin. Padşah razı oldu, tədarük görüb Qaraqaşı qonaq çağırdı. Məclis rast olub, xörəklər çəkilib araya gələndə, Qaraqaşın xörəyinə zəhər tökdürdü. Qaraqaş xörəyi yeyib üstündən bir qab da şərbət içdi. Padşah baxıb gördü ki, heç bunun halına təfavüt eləmədi. Məclis dağıldı. Bu da durub getdi.
Padşah dedi:
– Vəzir, bəs niyə ölmədi? Zəhəri ki, mən öz əlimnən tökmüşdüm. Padşahı fikir aparmaqda olsun, sən xəbər al Pəri xanımdan... Pəri gördü ki, Qaraqaş gəlir. Bildi ki, Qaraqaşa zəhər veriblər. Tez bir sillə Qaraqaşın üzünə çəkdi. Qaraqaş bütün yediyini sifraq elədi. Bir qab turş qatıq içib, rəngə-rufa gəldi. Xəbər aldı ki:
– Bu nə olan əhvalatdı?
Pəri xanım dedi:
– Nə işinə? Soruşma!
Qaraqaş dinmədi. Hər ikisi qol-qola verib gül bağına seyrə çıxdılar. Bir xeylaq macal gəzib dolandılar. Pəri xanım dedi:
– Ey sevgilim, mən çox yorğunam. Gəlsənə bu çəmənlikdə bir qədər uzanaq.
Qaraqaş razı olub, otdan döşək düzəldib, güllərdən yastıq, dodaq dodağa verib uzandılar. Bu uzanmaqla hər ikisini yuxu apardı. Al xəbəri dərvişdən. Dərviş şəhəri gəzə-gəzə gəlib çıxdı gül bağına. Girib bağa, bir xeyli gəzib dolandı, gördü ki, bağın bir guşəsində Qaraqaşla Pəri xanım yatıblar. Dərviş Qaraqaşı görən kimi nə ki, tilsimlər vardı oxudu ki, Qaraqaşı tilsimə salsın. Heç bir tilsim Qaraqaşa kar edə bilmədi. Çünki məqsədi Qaraqaşı aparıb, sonra Pərini apartdırmaq idi, işi belə görəndə birdən Pəri xanım yadına düşdü. Bir vürd oxuyub Pərini daha da gözəl elədi. Belə ki, baxan Pərini tanıya bilməzdi. Bir vürd də oxu#601; vaxtdı ki, sənin yolunu gözləyirdim. Qaraqaş düşüb atdan, atını yancidar eləyib oturdu!
– Bilirəm Pərini axtarırsan, – deyib kişi kitabı açdı. – Ey Qaraqaş, sən iki zalım padşah, bir də dərviş öldürəcəksən.
Durub ayağa sandığı açıb, Qaraqaşa bir qılınc verib dedi:
– Bilirəm Pərini axtarırsan, – deyib kişi kitabı açdı. – Ey Qaraqaş, sən iki zalım padşah, bir də dərviş öldürəcəksən.
Durub ayağa sandığı açıb, Qaraqaşa bir qılınc verib dedi:
– Ey Qaraqaş, amandı, məni qurtar!
Qaraqaş çəkib tilsimli qılıncı, qızı iki böldü. Qız ölən kimi tilsim qırılıb qabağına bir qapı çıxdı. Qaraqaş gedib gördü ki, bu səfər də Pəriyə oxşar bir qız çıxdı. Amma bu qızın əlində məşəl vardı. Qaraqaş qıza bir qılınc vurdu, tilsimi qırıb irəlilədi. Hə yavaş-yavaş, dörd qızı öldürüb qurtarandan sonra, qabağına dərya çıxdı. Bu dəryanın içindən də əjdaha, şir, pələng, bəbir, gürzə, ilan çıxmağa başladı. Qaraqaş bunların hamısını qırıb qurtardı. Lap axırda bir qoca kişi çıxıb dedi:
– Ey oğul, neçə vaxtdı sən hardasan?
– Vay, yandım!
Qaraqaş vay yandıma baxmayıb, əjdahanı öldürdü. Özün yetirib Pəriyə, can deyib qucaqlaşdılar. Qaraqaş minib atına, Pəri xanımı götürüb gəldi öz vilayətinə. Al xəbəri padşahdan. İndi padşaha xəbər getmişdi ki, qızın Pəri xanımla Qaraqaş yoxa çıxıblar. Padşah çox qəmli olub, qara geyib oturmuşdu. Elə ki, xəbər çatdı padşaha ki, Qaraqaş gəlir, padşah çox şad olub çıxdı qızının pişvazına.Gördü ki, yox, bu, qızı Pəri xanım deyil. Qaraqaşdan xəbər aldı:
– Hanı mənim qızım?
Qaraqaş dedi:
– Budu sənin qızın.
Padşah təəccüb elədi, dedi:
– Vəzir, bu nə olan işdi?
– Padşah sağ olsun, bu sənin qızın deyil. Bunlar bir-birilə çəkişməkdə olsunlar, Pəri xanım Qaraqaşa dedi:
– Mən hələ tilsimdən qurtarmamışam. Gərək mənim üçün ilanlar padşahının qızının ətindən gətirəsən ki, mən əti üzümə çəkəm sağalam.
– O qızı necə ələ gətirmək olar?
– Gedərsən sarı dağa. Həmin qız bir ilandı. Səni görən kimi çıxıb cildindən gələcək sənə tərəf. Sənə deyəcək: oğlan, al məni! Sən də razı olarsan. Gecə hər ikiniz bir yerdə yatan məqamda onun sağ əlinin çeçələ barmağını kəsərsən. Kəsən kimi qız öləcək. Onda ətindən kəsib gətirərsən. Amma nəbadə başını kəsəsən. O qızın canı sağ əlinin çe-çələ barmağındadı. Əgər o qızın ətindən götürüb gəlməsən, mən bir aydan artıq qalmayıb öləcəyəm. Pəri sözün tamam elədi. Qaraqaş ata minib üz qoydu getməyə. Al xəbəri padşahdan. Padşah xəbər tutdu ki, Qaraqaş yoxdu, dedi: yaxşı oldu ki, Qaraqaş getdi. Qızı əlindən aldım.
Padşah bir də vəziri çağırtdırıb dedi:
– Vəzir, bir yaxşı-yaxşı bax, gör bu mənim qızımdı, ya yox?
Vəzir dedi:
– Padşah sağ olsun, sənin qızın deyil.
Padşah durub bu sözdən sonra gəldi Pəri xanımın yanına, dedi:
– Ey qız, gərək mənə gedəsən!
Pəri xanım dedi:
– Ata, mən sənin qızınam.
Padşah dedi:
– Yalan deyirsən, çəpəl! Sən mənim qızım haradan oldun?
Pəri xanım atasına çox yalvardı ki, mən sənin qızınam, padşah az eşidib dedi:
– Yalan deyirsən.
Pəri xanım baxıb gördü ki, atası bundan əl çəkməyəcək, əlacı kəsilib atasını itələyib atdı bayıra. Padşahın başı-gözü əzilib, bir neçə gün yorğan-döşəkdə yatdı, sağalandan sonra durub yenə gəldi qızının yanına, dedi:
– Ey qız, mənə gedirsən, ya yox?
Pəri xanım atasının təklifini rədd edəndən sonra, padşah durub gəldi, taxtına çıxıb, cəllad göndərdi ki, Pərini tutub salsınlar zindana. Pəri xanım zindanda qalmaqda olsun, al xəbər verim sənə kimdən, Qaraqaş. Qaraqaş gedib həmin yerə çatdı. Bir də gördü ki, qabağına bir qız çıxdı.
Qız dedi:
– Oğlan, gəl al məni!
Qaraqaş razı oldu. Yatmaq məqamı gələndə Qaraqaş qızın çeçələ barmağını kəsib, ilanlar padşahının qızını cəhənnəmə vasil elədi. Qızın ətindən götürüb mindi atına, gəldi Pəri xanımın yanına. Gördü ki, Pəri xanım yoxdu, amma bağban qara geyib oturub. Xəbər aldı:
– Ey bağban, niyə qara geymisən?
Bağban dedi:
– Padşah öz qızı Pəri xanımı salıbdı zindana, bu gün boynunu vurduracaq.
– Ey zalım padşah, Pəri xanımı səndən istəyirəm.
Çəkib qılıncı, padşaha danışmağa macal verməyib, özün vurdu dəryayi-ləşkərə. Qırıb çatdı qoşunu, yetirdi özünü padşahnan vəzirə. Hər ikisini cəhənnəmə vasil elədi. Çatıb zindana, qapıları sındırıb Pəri xanımı azad elədi.
– Atam məni almaq istəyirdi.
Qaraqaş gülə-gülə dedi:
– Atanı çoxdan cəhənnəmə vasil elədim.
Pəri xanım qucaqlayıb Qaraqaşı öpəndən sonra, ilan qızının ətini alıb Qaraqaşdan çəkdi üzünə. Elə orda tilsimdən çıxıb oldu əvvəlki Pəri xanım. Qaraqaş Pəri xanımı götürüb gəldi, yeddi gün, yeddi gecə toy eləyib aldı. Sonra, camaat Qaraqaşı tikdi padşah. Bir müddət padşahlıq eləyəndən sonra birdən anası yadına düşdü. Adam göndərib ata-anasını çağırtdırdı. Özün onlara tanış verəndən sonra, başına gələni anası üçün danışıb dedi:
– Ata, bu taxt-tac sənin, mən də sənin pəhləvanın.
Qaraqaş tacı atasının başına qoyub, özü də oldu atasına pəhləvan.Təzədən toy edib başladılar şadlıqla gün keçirməyə."
"Səfər adlı bir yoxsul kişi var idi. Səfər kişinin bir oğlu, bir arvadı var idi. Bir də var-dövlətdən bir inəyi var idi. Səfər kişinin peşəsi çöldən biyan çıxardıb satıb külfətini dolandırmaq idi.
Səfər kişi bir gün genə çölə biyan çıxartmağa getmişdi. Çöldə biyan qazanda, gördü biyanın dibində bir qızıl ilan yatır. Qızıl ilan səfər kişini görüb ayıldı, dedi:
– Ay kişi, bı biyan qazıyıb satmaqnan gündə neçə qazanırsan?
Səfər kişi köksünü ötürüb dedi:
– Ay başına dönüm, gündə bu biyan qazımaq ilən ikicə şahı qazanıram.
– Gündə iki şahı qazanmaq ilən külfətini necə dolandıra bilirsən?
Səfər kişi baş üstə deyib, qızıl ilana baş endirib getdi.
Sabahı bir qab süd gətirdi, qoydu bir kolun dibinə. Qızıl ilan gəldi, südü içdi, ağzınnan bir ləl qabın içinə saldı getdi. Səfər kişi ləli götürüb sevinə-sevinə evinə gəldi. Apardı bazarda ləli xırdaladı, əvinə əyər-əskiy aldı.
Səfər kişi sabah yenə qızıl ilana süd apardı. Qızıl ilan gəldi, südü içdi, qaba genə bir ləl saldı, getdi. Səfər kişi ləli götürüb getdi, xırdaladı, genə evinə şey aldı. Səfər kişi bu yolnan hər gün ilana süd aparır, bir ləl alır, gözəl dolanırdı. Bir gün Səfər kişi qırx günlük səfərə gedəsi oldu. Oğlunu yanına çağırıb dedi:
– Ay oğul, mən səfərdən gələnə kimi hər gün anan südü sağsın, mən biyan çıxartdığım yerdəki kolun dibinə qoy. Bir qızıl ilan gələr, südü içər, qaba ləl salar gedər, sən ləli gətir, anan qoysun sandığa saxlasın. Səfər kişi bu sözü deyib getdi səfərə.
Sabahı oğlan bir qab südü sağdırıb apardı atası diyən kolun dibinə qoydu. Qızıl ilan çıxdı, gəldi südü içdi, qaba bir ləl saldı getdi. Oğlan ləli gətirdi anasına verdi. Oğlan sabah genə süd apardı, genə ləl gətirdi, oğlan bir neçə gün belə elədi, axırda bezikdi. Dedi:
– Elə bir yollux vırram, qızıl ilan ölər, bütün ləllərini gətirrəm evmizə.
Oğlan sabah bu fikirnən bir qab süd apardı, qoydu kolun dibinə.
İlan gəldi südü içdi, bir ləl salıb qaba, qayıdanda oğlan vurdu, qızıl ilanın quyruğu qırıldı. Qızıl ilan çevrildi vırdı, oğlan yandı kül oldu.
Qırx gün tamam oldu Səfər kişi səfərdən qayıtdı. Oğlunu evdə görmədi. Arvadınnan oğlunu xəbər aldı. Arvad dedi:
– Bir neçə gün munnan qabax süd apardı getdi, geri qayıtmadı.
Səfər kişi tez süd götürüb gəldi, südü kolun dibinə qoydu. Qızıl ilan gəldi, südü içdi, ləl salmadı, getdi girdi yuvasına. Yüzünü çevirdi Səfər kişiyə dedi:
– Bir də buraya gəlmə, səni vurram, yanıb kül olarsan.
Səfər kişi qorxa-qorxa dedi:
Qızıl ilan dedi:
– Munnan artıq nə günahın olacaq. Bizim aramızda olan sirri özgəsinə verdin, indi hanı mənim quyruğum, hanı sənin oğlun? Munnan sora bizim dostlığımız tutmaz. Sənin sinəndən oğul dağı getməz, mənim sinəmnən quyruq dağı getməz.
Qızıl ilan bunu deyib yuvasına girdi, yazıq yoxsul Səfər kişi də kor-peşiman evinə qayıtdı. Genə biyan çıxardıb kasıblığınan dolanmağa, ömür sürməyə, gün keçirməyə başdadı.
Göydən üç alma düşdü, biri bacadan baxanlara, biri nağılı söyləyənlərə, biri də nağıla qulaq asanlara.
Olar yedilər, içdilər, yerə keçdilər, biz yedik, içdik, dövrə keçdik."
"Günlərin bir günündə əyyamı-sabiqdə biri vardı, biri yoxdu. Allahdan başqa heç kəs yoxdu, bir padşah vardı. Günlərin bir günündə padşahın arvadı ölür. Onun ölən arvaddan İbrahim adlı bir oğlu qalır. İndi keçək padşahın ikinci arvadı görək nə edir. Padşahın ikinci arvadından da bir oğlan olur. Padşah buları qoyur dərsə. Bir az müddət dərsə gedib gələndən sora, padşah bir gün qonaqlıq edir. Şərbət paylayırlar.
Padşah əmr verir:
– İlxıdakı atlarımdan yoxsul adamlardan hərəyə bir at versin.
Qoca dedi:
– Padşah sağ olmuş, oğlu İbrahimin dərsin qurtardığına söyünüb ilxı atların yoxsullara peşkəş verir. Mən də muncağazı tutdum. Arıq yabıdır.
İbrahim dedi:
– Qoca, bu day sənə əl verməz. Sən gəl dayı mənə ver. Mən də onun əvəzində sənə bir yaxşı atın pulunu verim.
Qocanı İbrahim razı saldı. Qoca İbrahimə dua edə-edə getdi. İbrahim dayı tumarlayıb yedəyinə aldı. Munun üçün atasından bixəbər bir tövlə tikdirdi. Bir neçə gün at bir şey yemədi. İbrahim bir əlində şirni yeyirdi. Qara at şirnini görən kimi kişnəməyə başladı. İbrahim şirnini ata uzatdı, at yedi. Bundan sora İbrahim ata kişmiş verərdi.
Bir gün İbrahimin ögey anası gördü ki, padşah İbrahimi bu oğlanlardan artıq istəyir. Dedi:
– Mən necə edim ki, İbrahimin başını batırım, yoxsa öləndən sora yəqinimdir ki, padşahlıq qalar İbrahimə.
Ögey ana getdi aşpazın yanına, dedi:
– İbrahimin xörəyinə bu zəhəri səpərsən. Əgər bir adama desən başuvu vurdurram.
Günorta İbrahim dərsdən gəldi. Xörək hazırdı. İbrahim xörəyi yeməmişdən qabaq atına baş səkdi. At ağlamağa və ayağını yerə döyməgə başladı. İbrahim dedi:
– Ay heyvan, nə var?
At dilə gəldi:
– İbrahim, sənin bu saat ögey anan xörəyivə zəhər töküb. Amandır yemə get o xörəyi götür bura.
İbrahim evə girdi, xörəyi götürüb atın yanına gəldi. Xörəkdən bir az at üçün atdı. At o saat şişdi. İbrahim xörəgi gizdətdi. Ögey ana bir saat, iki saat gözətlədi, İbrahim ölmədi. Aşpazın üstə getdi:
– Oğlan, məgər xörəgə zəhər atmadın?
Aşpaz dedi:
– Atdım.
– Sabah İbrahimə naharı özüm verəcəgəm.
O biri günorta İbrahim dərsdən gəldi. Bu səfər zəhəri şərbətin içinə tökdülər. At İbrahimə dedi:
– Xörəgi yeyərsən, şərbətdən içməzsən.
İbrahim xörəyi yedi şərbətdən içmədi. İbrahimin analığını od götürdü:
– Ay aman, bu necə sirdir, hər nə var o qara atdadır.
Bir həkim çağırtdırdı. Həkimə dedi:
Padşah üçün xəbər getdi ki, arvadın sarılıqdır. Gərək qara atın dərisi əndamına çəkilə. Padşah əmr etdi:
– Gedin ilxıdakı atlarıma baxın.
İlxıdan qara at tapmadılar. Vəzir dedi:
– Padşah sağ olsun, oğlunun tövləsində bir zil qara day var.
– Bu saat oğlumu çağıtdırın.
İbrahim gəldi, baş əyib oturdu. Padşah dedi:
– Oğlum, anan sarılıq gətirib, gərək qara atın kəsdirəsən, dərisi ona çəkilə.
İbrahim dedi:
– Yaxşı, əmmə mən o ata heç minməmişəm. Görək babam şah Mirzədən qalan yəhəri xəzinədən verəsən, qoyam atın dalına, sora bir çolan vuram.
– Sənin arvadın naxoş deyil, o mənim xörəgimə zəhər tökmüşdü, – deyə ata hərəkət verdi.
Qara day qan-qan vururdu. Padşah əmr verir ki, qapıları bağlasınlar, İbrahimi şəhərdən buraxmasınlar. Fərraşdar qapını bağlayınca, İbrahim şəhərdən çıxdı. İbrahim getməkdə ola, padşah hərəmxanaya keçdi. Xidmətçiləri çağırdı, əmr etdi ki, su gətirsinlər. Su gətirdilər.
Sora padşah dedi:
– Munun qolunu silin.
Xidmətçilər azarlının qolunu sildilər. Zəfəran su ilə getdi. Padşah güldü. Əmr etdi ki, arvadı ilə həkimin boynun vursunlar.
İbrahim bir xeylaq getdi, oturdu bir çinar ağacının dibində, atın bağladı. İbrahim gördü ki, bir əjdəha zümrüd quşun balalarını yemək istəyir. İbrahim əjdahanı iki böldü.
Əjdahanın ətindən quşdara verdi. Özü ağacın dibində yatdı. Bu aralıqda zümrüd quşunun anası gəldi. İbrahimi yatmış gördü, dedi:
– A, budur mənim hər il balalarımı yeyən.
Yerdən bir daş götürdü, istədi İbrahimin başına salsın. Zümrüdün balaları çığırışdılar və analarına dedilər:
– Onu öldürmə, o əjdahanı öldürdü, ətindən bizə verdi.
Zümrüd quşu daşı atdı. İbrahim yuxudan ayıldı. Zümrüd dedi:
At dil oldu, dedi:
– Al!
İbrahim zümrüd quşunu aldı. Atına mindi yola düşdü. Düz getdi, dərə keçdi, bir meşəyə çatdı. Bir də gördü biri zarıldayır. Zarıltıya tərəf getdi. Bir də gördü ki, bir pələng ayağına ağac batıb naləsi ərşə durur. İbrahim atdan düşdü, pələngin ayağından ağacı çəkdi, əsgi ilə bərk bağladı. Pələng də qoşuldu İbrahimə. İndi İbrahim, zümrüd, pələng yol elədilər. Bir şəhərə çatdılar. Gördü çox qoşun var. İbrahim xəbər aldı:
– Bu qoşun bura nöş yığılıb?
Dedilər:
– Qeyri padşah bizim bu padşahdan ya yeddi ilin bad-xəracın, ya da padşahın gözəl qızı Xurşidi almaq istəyir.
İbrahim şəhərin qırağında durdu. Qara at dedi:
– İbrahim, sən get şəhərə. Belə ki biz sənə gərək olduq, al bu tükümdən yandırarsan, biz gəlib çıxarıq.
İbrahim şəhərə girdi. Qabağına bir qarı çıxdı. İbrahim qarıya dedi:
– Qonaq saxlarsan?
Qarı dedi:
– Kül başıva, sən nə hayda, mən nə hayda? Padşahın qızını aparmağa gəliblər.
İbrahim dedi:
– Az danış, al bu pulu, get mənim üçün dügü al, aş bişir.
Qarı hıqqana-hıqqana getdi, düyü aldı, aş bişirdi. İbrahim xörəyi yedi tükü yandırdı. Qarıya dedi:
– Al bu qızıl da sənin. Mən yatıram, sən get.
Qarı getdi. İbrahim qara ata minib qoşuna həmlə etdi. Birinci zərbədə qoşunu nə qədər dalda oturtdu. İki-üç zərbədə qoşunu yer ilə yeksan etdi. Padşaha xəbər getdi ki:
– Padşah sağ olsun, bir qara atdı oğlan düşmanı qırıb çatdı.
Padşah əmr verdi ki:
– Qara atdını çağırın.
İbrahim üçün xəbər getdi. Tapa bilmədilər. Qoca qarı padşaha dedi:
– Padşah sağ olsun, mənim evimdə bir qərib var, bəlkə elə o olur.
Çünki həmişə evə gələndə əl-qolu qanlı gəlir.
Padşah əmr verdi ki, qocanın qonağını çağırsınlar. İbrahimi gəlib apardılar. Padşah üzün İbrahimə tutdu:
– Xoş gəlmisən oğlan, otur.
İbrahim oturdu. Padşah dedi:
– Gəl sən qal bargahda, mən qızımı sənə verim.
Pərdə quruldu. Xurşidi-aləm gəldi, pərdənin dalında durdu. Qız dedi:
– Ana, bu oğlanı tanıyırsan, bu şah Şonqar padşahın oğludur.
Padşah yeddi gün, yeddi gecə toy elədi. Qızını verdi İbrahimə. İbrahim Xurşidi-aləmi götürüb yeddi qatır qızıl və nə qədər qoşunla atasının vilayətinə çatdı.
Günlərin bir günündə Ağ dev Xurşid-aləmi götürüb qaçdı. İbrahim qara atı minib adaxlısının ardınca getdi. Bir qalaya saldılar. İbrahim qalanı açdı. Öz adaxlısını tapdı. Qara at dedi:
– İbrahim, durma o şüşədəki balığı parçala.
İbrahim balığı parçaladı, ağ dev göydən yerə gəldi. İbrahim Xurşid–aləmi götürüb təzədən yeddi gün, yeddi gecə toy elədi. O gün olsun olmayanlarçın olsun."
"Biri vardı, biri yoxdu. Bir naxırçı vardı, bircə oğlu vardı. Adına İskəndər deyərdilər. Naxırçının arvadı öldü, öyə arvad gətirdi. İskəndər altı yaşındeydı, amma çox ağıllı, fərasətdi bir oğlanıdı. Özü də hər bir quşun dilin bilirdi. Dedikcə də göyçək bir paçcahyana uşağıdı. Bılların əvlərinin qabağında bir baxçaları vardı. Bir gün öyə ana həmən baxçada paltar qazanı asıp, paltar yuyurdu. İskəndər də cur-cubux yığır, ocağa qoyurdu. Nənəliyinə kömək eliyirdi. İskəndər baxdı gördü, bir bülbül oxuyur, başqa bir bülbülə deyir:
– Ay bülbül, bir vaxt olacax İskəndər bı şəhərə paçcah olacax; bı baxçıya qonax gələcək, həmən bı analığı onun qabağına xörək gətirəcək.
İskəndər güldü. Arvadın bının gülməsinə acığı tutdu, ocaxdan bir kösəv götürdü İskəndəri vırdı ki, nəyə gülürsən, koram, şiləm, keçələm, yoxsa nəyimə gülürsən?
İskəndər dedi:
– Ay ana, vallah, ona gülmürəm. O bülbül oxuyur. Deyir ki, İskəndər bı şəhərə bir vaxt paçcah olacax, paçcahlıx eliyəcək. Bı baxçalarına qonax gələcək, nənəligi qabağına xörək gətirəcək, dədəsi də afdafa-ləyən gətirip İskəndərin əlinə su tökəcək. İndi ona gülürəm.
Arvad təzədən başdadı bını döyməyə ki, ay köpoğlu, sən nəsən, indi də şəhərə paçcah olasan, mən də sənə çörək gətirəm. Gör sənin başına nə gətirəcəyəm?..
Axşam kişi naxırdan qayıtdı gəldi. Arvad dedi:
Kişi nə qədər minnət, sünnət elədi, dedi, yox birdi, iki deyil.
Kişinin ələci kəsildi, İskəndərə dedi:
İskəndəri də götürdü gəldi, bazardan bir sandıx da aldı, dedi:
– Bala, Allah kərimdi, gəl gedək, heç fikir eləmə.
İskəndər dedi:
– Dədə, bir müşənbə də götür, sandığın ağzın müşəmbələ ki, su dolmasın.
Kişi bir müşənbə də götürdü. Sandığı da götürüb gəldilər bir dəryanın kənarına. İskəndəri qoydu sandığa ağzın bağladı müşəmbələdi saldı dəryaya.
Dərya bını ora-bıra vıra-vıra öz paçcahlarının şəhərinnən çıxartdı, gətirdi çıxartdı üçüncü paçcaha. Bırda bir torçu tor atırdı, gördü ki, bir sandıq gəlir. Toru atdı, bı sandığı dəryadan çıxartdı. Dedi:
– Yaxşı oldu, görən hansı söydəgərin malıdı?
Bı kişinin də züryəti yoxudu. Elə bir özüydü, bir də arvadı. Sandığı açdı, gördü bir oğlan uşağıdı ki, üzünə baxanda göz qamaşır. Bını durquzdu, soruşdu ki, bala adın nədi?
Dedi:
Kişi dedi:
– Allah yaxşı yetirip səni maa, heç mənim züryətim yoxdu.
İskəndəri səvinə-səvinə götirdi əvə. Dedi:
– Arvad, Allah-taala bizə bir oğul kəramət eliyip.
– Bı mənim oğlumdu, bına yaxşı dərs verərsən.
Molla bına başdadı dərs verməyə, bir gün, iki gün. Bir gün gördü, bı uşax elə fərasətdi, zehinnidi ki, bı molla dediyin əlbəhəl götürür. Bı məktəbdə də bir Yahya addı uşax varıdı. İskəndər içəri girəndə deyərdilər Yahyadı, Yahya girəndə deyərdilər İskəndərdi. Bıllar o qədər bir-birlərinə oxuyurdular ki, bir-birinnən seçilmirdi. Bı ikisi də, siğə oxutdular, qardaş oldular. Bıllar bir-birini elə çox işdiyirdilər ki, birəz gec görəndə, biri-birini az qalırdılar dəli olsunnar. Cüt gedərdilər, cüt gələrdilər, cüt də gəzərdilər.
Bir gün məktəbdən çıxanda paçcahın vəziri gəzişirdi, İskəndəri gördü, gəldi bını birəz danışdıhdı, gördü çox ağıllı, çox qanacaxlı, mərfətdi bir uşaxdı. Bı vəzir bınnan siğə oxudup qardaşdıx oldular. İskəndəri götürdü gəldi əvinə. Xörəkdən-zaddan yedilər. İskəndər gəldi əvlərinə, axşam oldu. Atası gəldi əvə.
Dedi:
– Bizim ata-babamız da deyərdilər ki, bı dəryada qızıl balıq olmaz.
Gör İskəndər nə qədər xoşbaxdısa, bı balıq tora düşüb. Balığı da götürdü səvinə-səvinə gəldi əvlərinə. Arvad bı balığı yardı, təmizdədi, qoydu xonçuya. İskəndər məktəbdən qayıtdı. Dedi:
– Ata neylədin?
Atası dedi:
– Bala, sən çox xoşbaxt adamsan. Mən yaşımnan bəri o dəryada qızıl balıq olduğun eşidip, görməmişəm. Ata-babamız deyərdi ki, bı dəryada qızıl balıq olmaz.
Səhər cümə günüydü. İskəndərin dərsi yoxudu. Bu xonçanı götürdü apardı vəzirə. Vəzir baxdı gördü, bı bir qızıl balıxdı, dedi:
– İskəndər bı neçə işdi, heç mən yaşımnan bəri bı şəhərdə eşitməmişəm qızıl balıq ola. Xörəyi yedilər, işdilər, həmən xonçanı doldurdular qızılnan, İskəndər gətirdi əvlərinə.
Hər gün adına axşamı atasına tapşırardı ki:
– Ata, sabah mənim dərsim yoxdu. Bu gün toru mənim baxdıma at.
Səhər aparacıyam vəzirə.
Hər atanda da bir qızıl balıq düşərdi. Bir gün genə qızıl balığı xon-çada gətirdi vəzirə. Hər evə qayıdanda da xonçasını qızılnan doldurardılar. Bı da gətirip atasının qabağına qoyardı. Bı kişi başdadı bı qızıllarınan yaxşı əv tikdirdi. İmaratlar tikdirdi ki, nə təhər. Öz-özünə deyirdi ki, Allah, saa şükür, nə yaxşı bını, maa yetirdin. Öz oğulu da adamın belə olmaz.
Bir gün paçcah divanxanada oturmuşdu ki, camahat nə şikayəti olsa, gəlip orda paçcaha deyirdi. Bir də gördü bir sürü ala qarğa töküldü qapıya, başdadılar qır-vır. Ta bı ala qarğaların səsinnən nə şikayətə baxa bildi, nə də divan eliyə bildi. Nə qədər də eliyirdilər, gənə getmirdilər.
Paçcah durdu divanxananı bağladı, gəldi əvinə. Gecə yatdı, səhər durdu dedi:
– Gedim divanxanıya, şikayətə-zada baxım.
Elə divanxananın qapısına gəldi, aşdı qapını, isdiyirdi şikayətə baxsın, genə həmən qarğalar töküldülər gəldilər, başdadılar qa-qu, qır-vır etməyə. Paçcah genə qapını bağladı, gəldi əvə, dedi:
– Vəzir, bu quş qismi adamnan qaçar. Bəs bı necə işdi?
Vəzir dedi:
– Qibleyi-aləm, oların şikayəti var. İndi nədisə, quş dilində kim bilir ki, dərdlərin bilə?
Paçcah dedi:
Vəzir dedi:
– Ay paçcah, mən hardan tapım?
Paçcah dedi:
– Qırx gün saa vaxt verirəm. Qırx günəcən tapdın tapdın, tapmadın boynunu vırdıracıyam.
Vəzir bekaf, məlul gəldi əvə, dedi:
– Arvad, birəz bir dəsmala çörəkdən-zaddan bağla, gedəciyəm qırx günün səfərinə. Amma qırx günnən sora boynım vırılacax.
– Niyə, nolup?
Vəzir əhvalatı söylədi. Arvadına tapşırdı ki, nəbada, İskəndərə deyəsən.
Demə, özü də gələndə həməşəki qaydeynan yola sal. Bını deyip yola düşdü. İskəndər genə cümə günü bir qızıl balığı xonçada gətirdi vəzirin əvinə, verdi. Soruşdu bəs, qardaşım hanı? Arvad dedi:
– Paçcah qırx günün səfərinə göndərip.
İskəndər dedi:
– Nə işə gedip?
Dedi:
Xülasə, nə qədər elədi, arvad demədi. Bını arvad həməşəki kimi yola saldı. İskəndər hər cuma gəldi. Bəli, bilirdi ki, vəzir bı gün otuz doqquz tamamdı, gələcək. Genə bir qızıl balıq xonçaya qoyup gətirdi. Vəzir də gəlmişdi. İskəndər xonçanı verdi, baxdı gördü, vəzirin üzünə ölü bənizi çəkilip. Soruşdu:
– Qardaş, niyə belə olmusan?
Vəzir dedi:
– Heç, birəz azarramışdım.
İskəndərin qabağına çay gətirdilər, çörək gətirdilər.
Dedi:
– Xeyr, yemərəm. Gərək sənin dərdin biləm. Sən azarrı deyilsən, ayrı dərdin var. Qardaşın qardaşdan ayrı dərdi olmaz.
Nə qədər vəzir dedi ki, xörəgini ye, neynirsən?
İskəndər əl çəkmədi, dedi:
– Xeyr, yemərəm, gərək deyəsən.
Vəzir gördü olmıyacax. Dedi:
– Gündə paçcahın divanxanasına bir sürü ala qarğa tökülür, qoymullar ki, paçcah şikayətə baxa. Səsdəri aləmə düşür. Paçcah da maa qırx gün möhlət verip ki, gərək bir quş dili bilən adam tapasan. Mən də tapmadım. Sabah da qırx tamamdı, boynum vırılacax. Onun üçün belə olmışam.
İskəndər dedi:
Vəzir dedi:
İskəndər dedi:
– Canın üçün, quşdarın hamısının dilin bilirəm.
– Tapdın?
Vəzir dedi:
– Bəli, bı oğlandı.
Paçcah nəzər saldı, gördü bəli, bı bir paçcahyana, göyçək oğlandı.
Çağırdı yanına, dedi:
– Qoçağım, quş dili bilirsənsə, onlar gör nə deyir.
İskəndər qarğanın dilincə dedi:
– Sakit olun.
– Şikayətiniz nədi, biriniz deyin!
Ana qarğa dedi:
– Bir elə acdıx oldu ki, bir quş özünə bir dən tapıb yeyə bilmədi.
Bı ata qarğa, bı balaları töhdü mənim üsdümə çıxdı getdi. Mən saxladım, böyütdüm, bir belə artıplar. İndi gəlip ki, mən də şərikəm.
İskəndər paçcaha dedi:
– Qibleyi-aləm, şikayətdəri bıdı.
Paçcah dedi:
– Balalar ana qarğanındı, ata qarğanın haqqı yoxdu, bir söz deyə bilməz.
İskəndər paçcah dediyin quş dilincə bunlara dedi.
Ata qarğa ağzın çəvirdi bir tərəfə çıxdı getdi. Ana qarğa da balaları yığdı bir tərəfə getdi. Paçcah dedi:
– Məni isdiyən bına xələt!
Hərə bir xələt verdi bına. O qədər xələt verildi, ta nə tər.
Bı nə ki xələtdər varıdı göndərdi atasına. Paçcah dedi:
– Vəzir, bı nə yaxşı oldu.
Vəzir dedi:
– Qibleyi-aləm, gəl bına bir yüngül qullux verək, elə əlimizin altında dolansın, o donnuğu verək ona.
Paçcah dedi:
– Yaxşı olar!
Dedi:
– Nə qulluğa qoyax?
Vəzir dedi:
– Mən bir qullux deyim, gör nətərdi?
Dedi:
– Gündə üç dəfə ki, qızına xörək çəkilir verilir, bını qoyax xörəyi aşbazxanadan aparsın versin qıza. Donnux da kəsək.
Paçcah dedi:
– Yaxşı olar.
Bına bəli, dedilər sən bı işi görəcəksən, saa ayda da filan qədər verəcəyik.
İskəndər razı oldu.
Səhər İskəndər xörəyi apardı, qoydu qızın qabağına. Qız dedi:
– Ay oğlan, otur söhbət eliyək.
İskəndər dedi:
– Xeyr.
Qız dedi:
– Aləm deyir, o qızı bir göreydik, indi sən oturup söhbət eləmirsən?
İskəndər dedi:
– Xeyr, gedəciyəm.
Çıxdı qayıtdı. Günorta genə xörəyi gətirdi, ta qızın qabağına qoymadı, qoydu aralı. Qız nə qədər yalvardı: “Ədə, bəri gəl, bəri gəl!” İskəndər baxmayıb qapıdan çıxdı. Axşam genə gətirdi, qapının ağzında qoydu. Nə qədər qız yalvardı, baxmadı, getdi. Ta həmişə xörəyi gətirip qapının ağzına qoyurdu. Qarabaşdar gətirirdi xanımın qabağına. Nə qədər eliyirdilər İskəndər içəri girmirdi.
Tamam bir ay belə gətirdi. Qapının ağzına qoyurdu. Ordan verirdilər xanıma. Bir ayın tamamında İskəndər xəsdələndi. Getdi Yahyanın yanına. Dedi:
– Qardaş, mən azarramışam, yaxşı oluncan gəl o xörəyi sən apar.
Yahya gəldi, xörəyi apardı, qızın qabağına qoyanda, qız yapışdı bının biləyinnən, dedi gəl söhbət eliyək. Yahya oturdu. Başdadılar söhbətə, gündə xörəyi aparırdı. Söhbətin nazik yerinnən başdadılar. On beş gün Yahya xörəyi aparırdı, oturup söhbətə başdıyırdılar.
On beş günün tamamında İskəndər dedi:
– Qardaş, ta yaxşıyam. Gəl sən get işinə, çörəyi özüm aparım.
İskəndər çörəyi apardı, qoydu genə qapının ağzına, isdədi qayıtsın, qız dedi:
– Ay ləvənd oğlu, ləvənd. Elə dünən mənnən söhbət eliyirdin, buyun noldu?
İskəndər gəldi vəzirin yanına. Dedi:
– Qardaş, öz paçcahların, salıx verdi. Mən də filan paçcahın oğluyam.
İndi isdiyirəm, gedəm.
Vəzir dedi:
– Gedəcəksən? Nolar.
Vəzir İskəndəri də götürdü gəldi paçcahın yanına.
Dedi:
– Qibleyi-aləm, bu da filan paçcahın oğludu, indi getmək isdiyir.
Paçcah dedi:
– Onda mənim qızımı alsın, mənim yerimdə paçcahlıx eləsin.
Nə qədər yalvardılar. İskəndər dedi:
– Xeyr, mən gedəcəyəm.
Bına bir dəst paçcahyana libas verdilər, hamamlandırdılar, bir dəsdə qoşunnan bını öz şəhərrərinə yola saldılar. Qoşunnan düşdülər yola. O qədər gəldilər ki, çatdılar öz şəhərrərinə. Gətirdilər İskəndəri saldılar şəhərə. Bı şəhərin də paçcahı ölmüşdü, qızı yerində paçcahlıx eliyirdi.
Bı qıza xəbər getdi ki, qoşun gəlip tökülüp şəhərə. Qız adam göndərdi ki, gedin görün nə işə gəlip, bizinən davamı eliyir, yoxsa başqa işə gəlip. Adam gəldi. İskəndər dedi:
– Xeyr, heç bir işə gəlməmişik. Ayrı paçcahın oğluyam, gedirəm öz yerimə.
Xəbəri gətirdilər qıza. Qız dedi:
– Onda maa qonaxdı.
– Bəli, xanım deyir, bizə qonaxdı.
İskəndər gəldi. İskəndərnən qız söhbət elədilər, çörək-zad yedilər.
Qız dedi:
– İskəndər, atam ölüp yerində paçcahlığı mən eliyirəm, gəl məni al, elə paçcahlığı sən elə.
İskəndər razı oldu. İskəndər qoşunu azad edib geri qaytardı. Bir molla gətirtdilər, qızın kəbinin kəsdi İskəndərə. Toy elədilər, qızı aldı yerində paçcah oldu. Bir müddət bı şəhərə paçcahlıx elədi.
Bir gecə yatmışdı, gördü qapı döyülür. İskəndərin əlinnən pəhlivannıx da gəlirdi. Durdu əsnahaların geyindi, xas polada qərq oldu, getdi qapını aşdı, gördü qardaşı Yahyadı. Yahya dedi:
– Qardaş, filan paçcah bir pəhlivan göndərip. Paçcahdan həmən qızı da isdiyir. Yeddi ilin də badi-xaracın da.
İskəndərin arvadı bı əhvalatdan bixəbər idi. Yatmışdı. İskəndər dedi:
– Qardaş, gəl sən get, yavaşca soyun gir mənim yerimə, mən də gedim, Allaha pənah.
İskəndər gecəni gündüzə, gündüzü geciyə vırdı. Getdi çıxdı həmən yerə. Onda yetişdi ki, gördü camahat yığışıp meydana kağız möhürrənir ki, yeddi ilin badı-xaracını da, qızı da versinnər. O qədər gözdədi ki, kağız bına gələndə aldı dörd parça elədi, tökdü yerə. Pəhlivan qalxdı paçcahın üstdə ki, indi də kağızı cırdırırsan? Elə bildilər Yahyadı, çünkü bıllar bir-birinə o qədər oxşuyurdular ki, hansı Yahyadır, hansı İskəndərdi seçilmirdi. İskəndər dedi:
Paçcah dedi:
– Neynəy Yahya, dur çıx meydana.
İskəndər qılıncın sivirdi, aldı əlinə, qalxanın götürdü qalxdı əyağa.
Pəhlivan da durdu, gəldilər meydana. Pəhlivan dedi:
– Nöbə sənindi, ya mənim?
İskəndər dedi:
– Xeyr, biz həmişə, firsəndi düşmana vermişik. Növbə sizindi.
– Mən dəmirçi zindanı deyiləm ki, dəmirçiliyi mənim başımda örgənirsən.
Düşməmisən qoş davasına, düşmüsən tolu-molu davasına...
Çək qalxanın başına. Bı qalxanın cəhdi başına.
İskəndər dedi:
– Üç qılınc vırmısan başıma. İkisin bağışdıyıram saa, tək bircə qılınc vıracağam.
İskəndər qılıncı qalxızıp elə vırdı ki, pəhlivan iki bölündü. Hərəsi bir tərəfə düşdü, canı cəhənnəmə vasıl oldu.
O saat İskəndəri camahat alqışladı. “Ay məni isdiyən, bına xələt!
Hər kəs Yahyaya bir xələt versin!” Hərə bir xələt verdi İskəndərə. İskəndər yığılan xələtdəri göndərdi Yahyanın əvinə. Paçcah bir yaxşı, kamıl molla gətirdi, bı qızın kəbinin kəsdirdi Yahyaya. Gecə qaldı, səhər düşdü yola. Gəldi çıxdı öz şəhərinə.
Qapını yavaşca tıqqıldatdı. O saat Yahya durdu geyindi gəldi qapını aşdı. Gördü İskəndərdi. Soruşdu ki, qardaş, nətər oldu?
İskəndər dedi:
– Qardaş pəhlivanı öldürdüm, qızın kəbinində kəsdirdim saa. Nə qədər də xələt vermişdir, göndərdim əvə.
Yahya dedi:
– Qardaş ürəklər örtülüdü. Gedərsən külfətiyin yanına, onda bilərsən.
Yahya əvinə gəlməkdə, bı da soyundu girdi arvadının yanına.
Arvad bına acıxlandı. Dedi:
– Neçə gündü arıya qılınc qoyursan, indi gəlmisən.
Qayıtdı bir löh oxudu, İskəndəri saldı çox iyrənc bir heyvan halına.
Özünə də bir aclıx qələbə elədi ki, nə yeseydi doymazdı. Arvad o saat geyindi, nökərlərə çığırdı ki, ey köpəy uşaxları, bı necə heyvandı gətimisiniz, girip bıra?
Gəldilər gördülər bəli, bir bimürvət, bədürət heyvandı. Hərə bir ağac götürdü, bını döyə-döyə şəhərdən çıxartdılar. Bı gəldi çıxdı bir meşiyə. Meyvələrdən-zaddan nə qədər yedi, gördü elə acınnan ölür.
Bı bırda qalsın, sizə xəbər verim Yahyadan. Gəldi çıxdı əvinə, gördü o qədər xələt veriplər ki, əvdə xələt əlinnən yer yoxdu. Paçcah da adam göndərdi ki, toyun ehtiyatın görsün. Toy ehtiyatı gördü, yeddi gün, yeddi gecə toy vırdırdı, paçcahın qızın gəlin gətirdi.
On beş gün tamamında paçcah öldü. Yahyanı bının yerində paçcah elədilər. Bı bırda qalsın, sizə kimnən xəbər verim, İskəndərdən. İskəndər bı meşədən, o meşədən meyvə yeyə-yeyə, gəldi çıxdı Yahyanın şəhərinin meşəsinə. Yahya da paçcaha xeyrat verirdi. Adam töküp meşədən odun qırdırırdı. İskəndər bının birin çağırdı, dedi:
– Bı odunu neynirsiniz bir bı qədər qırırsınız?
Bı adam baxdı gördü, bı bir bədurət heyvandı, qorxdu qaçdı. İskəndər dedi:
– Qorxma, adam yeyən deyiləm, sənnən söz xəbər alıram.
Bı adam gennən durdu dedi:
– De sözünü.
İskəndər dedi:
O adam dedi:
– Paçcahımız ölüp, Yahya onun yerində paçcahdı, indi paçcaha xeyrat verir.
İskəndər o adama dedi:
– İndi Yahya xörək yeyiləndə gəlip aralıxda gəzəcək ki, görüm kimin xörəyi azdı, yağlıdı, yavandı. Onda ətəyinnən tut, deyəcək yağlıdı, yavandı, ya azdı, nə deyirsən? Onda denən, xeyr, filan meşədə bir heyvan var, deyir, o olsun İskəndərin canı, məni doyursun.
Yahya aralıxda gəzirdi, həmən adam Yahyanın ətəyinnən tutdu.
– Nə deyirsən bala, xörəyin azdı, yağlıdı, yavandı?
Dedi:
– Xeyr, filan meşədə bir heyvan var, deyir, olsun o İskəndərin canı, məni doyursun.
O saat Yahya dedi:
Gətirdilər. Bir nimçə xörək verdilər yedi. Dedi:
– Sən İskəndərin canı məni doyur.
Birin də verdilər genə heylə, ikisin, üçün... Axırda baxdılar gördülər ta xörəkxanada xörək qalmır.
Yahya gəldi. Dedi:
– Bı sirdən məni agah elə görüm, sən kimsən, nəsən?
O saat dedi:
– Mən filan İskəndərəm. O arvad mənim başıma bı oyunu gətirip.
O dəm də Yahya nə ki cadu, münəccim, həkim varıdı töhdü bıra.
Hansı baxdısa, dedi:
– Bına əlac yoxdu.
Bılların biri dedi:
– Filan yerdə bir qoca cadıkun var, qocalıp əldən düşüp. Əyər orda olsa olacax bına əlac.
Getdilər onu da gətirdilər, baxdı dedi:
– Mənim filan yerdə bir kitabım var, əyər olsa onda olacax bına əlac, onda olmasa bına əlac yoxdu.
Gedip o kitabı gətirdilər. Baxdı dedi:
– Bıdı, tapdım!
Yahya bir vürd örgətdi.
Dedi:
– Bı vürdü oxursan aparıp bını filan hamamda hamamlandırarsan.
Onda bı ciliddən çıxacax, öz cilidinə düşəcək. Bını apardılar hamama. Yahya o vürdü də oxudu, bını hamamlandırdılar. İskəndər çıxdı o ciliddən, düşdü öz cilidinə. Paltar gətirdilər geyindirdilər, gəldilər əvə. Yahya dedi:
– Qardaş, nə qədər qoşun isdiyirsən hazırdı. Gedək.
İskəndər dedi:
– Xeyr, maa qoşun lazım deyil.
Əslahasın geyindi, qılıncın, qalxanın götürdü, düşdü yola. Gecəni gündüzə, gündüzü geciyə vırıp gəldi çıxdı öz əvinə. Kəməndi atdı, barıdan aşıp girdi içəri. Otağa girdi, gördü arvad yatıp taxdın üstdə, qılıncı sivirdi elə vırdı kı taxdıynan özün dörd parça elədi, saldı yerə.
Paçcah paltarın geyindi, çıxdı taxta. Bir neçə gün başdadı şəhərə paçcahlıx elədi. Günnərin bir günü, adam göndərdi ki, filan naxırçıya deyin paçcah deyir ki, bı gün ona qonağam.
Naxırçıya xəbər apardılar. Xörək-zad hazırradı, baxçanı döşətdirdi, bazardan ayınnan-oyunnan aldı, kürsü gətirtdirdi. Baxçada paçcahyana bir məclis döşətdirdi. Xörək vaxdı paçcah gəldi əyləşdi. Bir də gördü, atası əlində afdaha-ləyən, anası da əlində xonçada xörək gətirir. Gəldilər İskəndərə baş yendirdilər. Dil-ağız elədilər. Atası afdaha-ləyəni gətirdi ki, İskəndərin əlinə su töhsün. İskəndər durdu əyağa, dedi:
– Ateyi-mehriban, layıx deyil ki, ata oğulun əlinə su tökə. Mən sənin oğlun İskəndərəm.
O saat arvad əlindəki xörəyi yerə tulladı. Dedi:
– Baho... Koroğlu, indi də maa paçcahlıx eliyir.
İskəndər o saat cəlladları gətirtdirdi, dedi:
– Çıxardın həyətdən bayıra. Onun boynun vırın, qoyun orda itdər yesin cəmdəyin.
Arvadın boynun vırdırdı, bir dəsdə paçcahyana libas gətirtdirdi, atasın hamamlandırdı, geyindirdi, apardı yanına.
Dedi:
– Ata, nə qədər canımda can var ye, iç, kef elə. Heç fikir eləmə.
O yedi, yerə keçdi, siz də yeyin, dövrə keçin. Göydən üç alma düşdü. Biri mənim, biri özümün, biri də nağıl deyənin."
"Günlərin bir günü Loğman ilə şəyirdi səyahət eləyə-eləyə bir şəhərə gəldilər. Onlar mənzil tutub rahatlanandan sonra, Loğman şəyirdini bazara göndərdi ki, çörək, yağ, şor alıb gətirsin. Şəyird bazara gedib yağın qiymətini xəbər aldı.
Ona dedilər:
– Batmanı yüz dinardı.
Soruşdu:
— Çörək neçəyədi?
Dedilər:
– Onun da batmanı yüz dinar.
Soruşdu:
– Bəs şoru neçəyə verirsiniz?
Dedilər:
– Batmanı yüz dinara.
Şəyird bazarda nəyin qiymətini soruşdu, “yüz dinardır”– dedilər.
O, sevinə-sevinə ustanın yanına gəlib dedi:
– Nə yaxşı şəhərə gəlmişik. Yüz dinardan baha qiymət yoxdu.
Loğman diqqətlə şəyirdə qulaq asıb dedi:
– Elə isə burda qalmaq olmaz, tez çıxıb getməliyik.
Şəyirdi dedi:
– Nə üçün?
Loğman dedi:
– Bir yerdə ki, yağla şora fərq qoyulmadı, orda yaşamaq məsləhət deyil.
Şəyird ustasına etiraz elədi. Loğman öz sözünün üstündə dayandı, ancaq hələlik bu şəhərdə qalmağa razılıq verdi. Bir neçə gündən sonra, car çəkildiyini eşitdilər. Məlum oldu ki, bu gün bir nəfəri padşahın əmri ilə asacaqlar. Loğman şəyirdi ilə dar ağacı qurulmuş meydana gəldi. Adamlar toplaşandan sonra, padşah vəzirləri ilə gedib bir tərəfdə oturdu, üzünü müqəssirə tutub dedi:
– Bu saat təqsirlərini bir-bir de, kəndiri öz əlinlə boğazına keçir ki, səni assınlar.
Müqəssir dedi:
– Padşah sağ olsun, mən bağbanam. Bir gün bağda işlədiyim zaman oğruya rast gəldim. Qaçıb onu tutmaq istəyəndə, dırmaşıb divara çıxdı, küçəyə atılanda yıxılıb qıçı sındı. Məni dustaq edib dedilər: “Günah səndədi ki, bağın hasarını uca eləmisən. Divar alçaq olsaydı, oğru hoppananda yıxılıb qıçı sınmazdı, buna görə səni cəzalandırmaq lazımdı”.
Padşah:
Bağban dedi:
– Padşah sağ olsun, divarı mən hörməmişəm.
Padşah dedi:
– Bəs kim hörüb?
Kişi dedi:
– Bənna.
Padşah dedi:
– Elə isə bağbanı azad eləyib, bənnanı gətirin.
Bağbanı buraxdılar, bənnanı tapıb dar ağacının altına gətirdilər.
Cəllad kəndiri hazırlayanda bənna dedi:
– Padşah sağ olsun, günah məndə də deyil.
Padşah dedi:
– Bəs kimdədi?
Bənna dedi:
– Şəyirdimdə. Əgər o kərpici çox verməsəydi, mən divarı hündürə qaldıra bilməzdim.
Padşah əmr verdi, şəyirdi tapıb hüzura gətirdilər.
– Şəyird yalvardı:
– Kərpic çox verməkdə mənim təqsirim yoxdu, – dedi.
– Bəs kim təqsirkardı?
Şəyird dedi:
Padşah əmr elədi:
– Bu saat o arvad tapılıb dar ağacının dibinə gətirilsin.
Məmurlar axtarıb arvadı tapdılar, meydana gətirdilər. Padşah ondan soruşdu:
– Bu şəyirdin ağlını başından alan sənin qolbağın olubmu?
– Bəli.
Padşah dedi:
– Elə isə kəndir sənin boynuna salınacaq. Cəllad, çək bu arvadı dara!
Arvad dedi:
– Padşah sağ olsun, bu işdə mən müqəssir deyiləm.
Padşah dedi:
– Bəs kimdi?
Arvad dedi:
– Müqəssir zərgərdi ki, elə qəşəng qolbaq qayırıb.
Padşah bir qədər fikirləşib, onun sözlərini təsdiq elədi, dedi:
– Doğru deyirsən, yerdə də olsa, göydə də, bu saat zərgəri dar ağacının dibində hazır eləyin!
Məmurlar arvadı buraxıb zərgərin dalınca getdilər, bir azdan sonra onu çəkə-çəkə padşahın hüzuruna gətirdilər.
Padşah ondan soruşdu:
Zərgər dedi:
– Bəli, padşahım.
– Bəs sən fikirləşməmişsən ki, o çox gözəl olsa, baxanın gözləri qamaşar, əlindəki işləri çaşdırar?
Zərgər padşahın sualına cavab verməyə söz tapmadı. Cəllad kəndiri halqalayıb onun boynuna saldı. Ancaq zərgərin boynu yoğun, başı balaca olduğundan kəndiri saxlamadı. Ha elədilər, başı halqadan çıxdı.
– Padşah sağ olsun, zərgərin başı kiçik, boynu yoğundu, kəndir dayanmır, bilmirəm nə eləyim?
Padşah dedi:
– Bundan asan nə var ki? Bir nəfər başı böyük, boynu nazik adam tapıb kəndiri keçir onun boynuna, qurtarsın getsin!
Cəllad padşahın əmrini yerinə yetirmək üçün adamların içərisinə girdi, gözləri Loğmanın şəyirdinə sataşanda sevinə-sevinə qışqırdı:
– Padşah sağ olsun, başı böyük, boynu nazik. Adamı tapmışam.
Padşah dedi:
– Keçir halqanı onun boynuna.
Şəyird yalvarıb-yaxarıb müqəssir olmadığını dedikdə, padşah onun sözünü kəsdi:
– Boş danışma, müqəssir olub-olmamağının bizim üçün əhəmiyyəti yoxdu. Bizə yekəbaş, nazik boyun lazımdı. Cəllad, nə dayanmısan, assana bunu!
Loğman bu haqsızlığa dözə bilməyib irəli gəlib dedi:
– Padşah sağ olsun, sizin əmriniz doğrudu. Bunun boynu kəndirə keçirilməlidi. Ancaq o, mənim şəyirdimdi. Özümüz də sizin şəhərinizə qonaq gəlmişik. Hələ paytaxtın gözəlliyini doyunca seyr etməmişik.
Bunu mənə bağışla. Qoy sizin sağlığınıza gəzib məmləkətinizə tamaşa eləsin.
Padşah Loğmanın sözlərini bəyənib dedi:
– Doğru deyirsən, qoca, afərin, onu sənə bağışlayıram. Cəllad, burax müqəssiri, qoy getsin.
Cəllad kəndiri şəyirdin boğazından çıxarıb azad elədi. Onlar qayıdıb mənzillərinə gəldikdə, Loğman dedi:
– Bu nə yaxşı şəhərdi. Qalıb burda yaşamaq lazımdı.
Şəyird utana-utana başını aşağı salıb dedi:
– Yox usta, bir şəhərdə ki, yağla şorun fərqi olmadı, orda yaşamaq qorxuludu. Başımızı bədənimizin üstündə salamat saxlamaq üçün burdan getməyimiz məsləhətdi.
"Biri var idi, biri yox idi, bir padşah var idi. Bu padşah günlərin bir günündə bərk xəstələndi. Bir gün, beş gün, on gün habelə, padşah böyük oğlunu çağırıb dedi:
– Oğul, mən ölürəm, kiçik mücrüdə bir ləl var, onu bağışladım sənə.
Böyük oğlunu belə yola saldı. Sonra çağırtdırdı ortancıl oğluna dedi:
– Oğul, mən ölürəm, kiçik mücrüdə bir ləl var, gedib götürərsən, dar günündə satıb xərcləyərsən.
Bunu da belə yola saldı. Lap axırda çağırtdırdı kiçik oğlunu dedi:
– Oğul, mən ölürəm, balaca mücrüdə bir ləl var, götürərsən.
Bu da belə getdi. Axşam xəbər çıxdı ki, padşah ömrün bağışladı oğlanlarına. Padşahın kiçik oğlu tez mücrünü açdı, ləli götürüb qoydu cibinə. Padşahı aparıb basdırdılar. Böyük oğlu getdi mücrünü açsın, ləli götürsün. Bu dəmdə padşahın ortancıl oğlu gəlib gördü ki, böyük qardaşı mücrünü açıb, dedi:
– Ləli atam mənə veribdi.
Böyük qardaş dedi:
– Yox, atam mənə verib.
Kiçik qardaş gəlib gördü ki, qardaşlar ləl üstündə dava edirlər. Bu da dedi:
– Xeyr, atam ləli mənə verib.
Savaşa-savaşa mücrünü açıb gördülər ki, burda ləl-zad yoxdu. O dedi, ləl səndədi, bu dedi, ləl səndədi. Başladılar bunlar vuruşmağa.
Ortancıl qardaş dedi:
– Gəlin gedək Yəmən padşahının yanına. O bu işi ayırd eləsin.
– Hara gedirsən?
Dəvəçi dedi:
– Dəvəm itib, axtarıram, tapa bilmirəm.
– Dəvən harada otlayırdı?
Dəvəçi dəvəsinin otlayan yerini göstərib dedi:
– Dəvəm elə burda otlayırdı.
Böyük qardaş dedi:
– Yəqin dəvənin yükünün bir tayı bal, bir tayı yağ imiş.
O biri qardaş dedi:
– Özü də dəvəsi kor imiş.
Kiçik qardaş dedi:
– Dəvə boğaz imiş.
Kişi gördü ki, bunlar dəvənin bütün nişanlarını bilirlər. Odu ki, dedi:
Bunlar dedi, bu dedi, gedib çatdılar padşahın yanına. Padşah üç qardaşdan xəbər aldı:
– Niyə gəlmisiniz?
Üç qardaş dedi:
– Biz filan padşahın oğluyuq. Aramızda bir ləl itib, gəlmişik ki, ləli tapasız. Yolda gələndə biz bu dəvəçiyə rast gəldik, dedik: – “ay dəvəçi, hara gedirsən? Kişi dedi ki, dəvəm itib. Biz dəvəsinin nişanın ağılnan dedik. Bu da yapışdı bizim yaxamızdan ki, dəvəm sizdədi”.
Padşah dedi:
– Danışın görək, nə cür ağılnan dediniz?
– Biz bu dəvəçiyə rast gəldik. Dəvənin yatdığı yerə baxıb gördük ki, bir yanına milçək yığılıb, bir yanına da qarışqa. Onun üçün dedim ki, dəvənin yükünün bir tayı baldı, bir tayı yağ. Çünki qarışqa yağa yığılar, milçəklər də şirəyə.
– De görüm, sən necə dedin və nədən bildin ki, bu kişinin dəvəsi kordu.
Ortancıl qardaş dedi:
– Mən gördüm ki, dəvə yatdığı yerin sol tərəfini qoyub, sağ tərəfini otlayıb. Ona görə dedim, dəvə sol gözdən şikəstdi.
Padşah kiçiklərindən soruşdu:
– Bəs sən nədən bildin ki, bu kişinin dəvəsi boğazdı?
Kiçik qardaş dedi:
– Mən dəvənin yatan yerinə baxdım, gördüm ki, dəvə çox zərbinən yeri eşələyib. Ona görə dedim ki, bu kişinin dəvəsi boğazdı.
Padşah dedi:
Padşahın əmrini yerinə yetirib, məcmeyi gətirdilər.
Padşah dedi:
Yeriyin irəli, bir-bir deyin görək, bu məcmeyinin içindəki nədi?
Böyük qardaş dedi:
– Girdə bir şeydi.
Ortancıl dedi:
– Özü də sarıdı.
Lap kiçiyi dedi:
– Yəqin ki, narıncdı.
Padşah bu işə lap məəttəl qaldı. Üzün dəvəçiyə tutub dedi:
– A kişi, get axtar, gör dəvən hardadı. Bunlar dəvə oğrusu deyil.
Dəvəçi yazıq kor-peşman getməyində olsun, eşit padşahdan. Padşah bunları qonaq çağırdı. Axşam oldu, süfrə salındı, araya xörək gəldi, padşah baxıb gördü ki, qonaqlar əllərini süfrəyə uzatmırlar. Adam yolladı ki, qonaqlarım niyə xörək yemirlər. Vəzir gəlib bunlardan sual elədi:
– Padşah deyir niyə xörəkdən yemirlər?
Böyük qardaş dedi:
– Bu düyü yaxşı düyüdü, amma vəxim yerdən çıxıb.
Ortancıl dedi:
– Bu quzu şirməst quzusudu, hayıf ki, it südü əmib.
Lap balacaları dedi:
– Padşahımız ədalətli padşahdı, hayıf ki, atasından xəbəri yoxdu.
Xəbər getdi padşaha ki, bəs qonaqlar belə deyir.
Padşah qəzəblənib durub getdi anasının yanına, dedi:
– Ana, bu saat de görüm, məni haradan almısan?
Anası dedi:
– Oğul, eşit və agah ol, mən neçə il idi ki, qız doğurdum. Bir gün ərim mənə dedi ki, əgər qız doğsan, səni öldürəcəyəm, oğlan doğsan, səninlə işim yoxdu. Ay gəldi başa vurdu, bağbanın bir oğlu oldu, mən də qız doğdum. Mən tez mamaya bir az pul verib dedim, mənim qızımı apar bağbanın oğlu ilə dəyiş. İndi oğul, bağbanın həyətindəki qız mənim qızımdı. Sən də bağbanın oğlusan.
Padşah əmr elədi, rəncbəri çağırdılar.
Padşah dedi:
– Bu düyünü harda əkmisən?
Rəncbər dedi:
– Qurbanın olum, neçə vaxtdı ki, düyü əkirdim, bütün əkdiklərim hədər gedirdi. Axırda belə məsləhət gördüm ki, builki düyünü vəxim olan yerdə əkəm. Əkdim düyü də çox oldu.
Padşah dedi:
Dedi:
– Çoban gəlsin.
Çobanı padşahın hüzuruna gətirdilər. Padşah çobana dedi:
Çoban dedi:
– Şah sağ olsun, bu quzunun anası ölmüşdü, mən bu quzuya it südü verib böyütmüşəm.
Padşah əmr elədi ki, məclis dağılsın. O ki, bağbanın qızı var idi, gətirib evində saxlatdırdı. Eşit padşahın qızından. Padşahın bir qızı var idi. Qız ona dedi:
– Ata, niyə bikefsən, nə olub sənə?
Padşah dedi:
– Qızım, üç nəfər oğlan gəlib, özləri də söz tapandılar, amma öz aralarında ləl itib tapa bilmirlər. Mənə deyirlər tap, mən də tapa bilmirəm.
Qız dedi:
– Ata, gəl onları bir gecəliyə ver mənə. Mən ləli tapım.
Axşam oldu. Aradan pərdə çəkildi. Qız gəlib pərdənin dalına dedi:
Günlərin bir günündə bir əmiqızı, bir əmioğlu var idi. Bir gün əmiqızıya toy eləyirdilər. Bəli, kəcavə gəldi. Qoydular bu qızı kəcavəyə, köçürdülər. Yolda qız kəcavədən düşüb, bir az dincəlmək istədi. Birdən kəcavə tərpəndi, qız nə illah elədi kəcavəyə çata bilmədi. Yolda qıza bir şir rast gəldi. Şir bunu görən kimi, ağzın açıb qızı yemək istədi. Qız əlin qoydu şirin döşünə dedi:
– Ey şir, mən gəlinəm, məni əmim oğluna gəlin aparırdılar, yolda başıma bu əhvalat gəldi.
– Gəl, sən məni burax, gedim əmim oğlunu görüm, sonra gəlim bura.
Şir dedi:
– Qız, buraxsam yenə qayıdıb gələrsənmi?
Qız dedi:
– Bəli, gələrəm.
Şir dedi:
– Mən insanda vəfa görməmişəm. Nə deyirəm, get!
Qız şirdən ayrıldı, başladı getməyə. Gördü ki, bir çoban yolnan gedir. Çoban qızı görən kimi bir könüldən min könülə aşiq olub dedi:
– Qız, hardan gəlib, hara gedirsən?
Qız bütün başına gələni danışdı, dedi:
– İndi gedirəm vətənə sarı.
Çoban dedi:
Qız dedi:
– İzn ver mənə, gedib öz əmim oğlunu görüm, sonra gəlim yanına, nə eləyirsən elə, ixtiyar sənindi.
Çoban dedi:
– Gələrəm.
– Ay qız, hardan gəlib, hara gedənsən?
Qız başına gələn müsibəti quldurbaşına danışdı. Quldurbaşı dedi:
– Yaxşı düşmüsən əlimizə, səni daha burdan buraxdı yoxdu.
Qız dedi:
– Gəl sən məni burax, gedim əmim oğlunu görüm, sonra genə gəlim yanına.
Quldurbaşı dedi:
– Qız, buraxsam qayıdıb gələrsənmi?
Qız dedi:
– Gələrəm.
Qız gəlib çatdı öz əmisi oğlunun yanına. Əmisi oğlu dedi:
– Qız, hardaydın?
Qız nə başına gəlmişdi, başladı danışmağa dedi:
– Əmioğlu, şirə, çobana, quldurbaşıya söz vermişəm, gəl sən məni burax, gedim.
Əmisi oğlu qıza izn verdi. Qız bir baş şirin yanına gəldi.
Şir dedi:
– Qız, gəldin?
– Bəli, gəldim.
Şir dedi:
– İndi ki əhdüvə vəfa elədin, mən səni yemirəm.
Ordan birbaş gəldi çobanın yanına. Çoban gördü ki, qız gəlir. Tez çıxdı qızın qabağına dedi:
– Gəldin?
Qız dedi:
– Gəldim.
Çoban dedi:
– İndi ki, sən qızlığınla öz sözündə durdun, get, mən səni azad elədim.
Quldurbaşı gördü ki, qız gəlir, dedi:
– Qız, indi ki sən öz sözünün üstündə durdun, ölümdən qorxmadın, get işinə, səninlə işim yoxdur.
– İndi siz mənə deyin görüm, qız şirə çatır, çobana çatır, ya quldura?
Böyük qardaş dedi:
– Əlbəttə, şirə çatır.
Ortancıl qardaş dedi:
– Əlbəttə, çobana çatır.
Kiçiyi dedi:
– Əlbəttə, şirə çatır.
Padşahın qızı kiçik oğlana dedi:
Kiçik qardaş qıpqırmızı qızardı, ləli çıxarıb araya qoydu. Padşaha xəbər getdi ki, ləl kiçik qardaşdan tapıldı. Ləli təzədən üç qardaş öz aralarında böldülər. Həmin bağbanın qızını padşah böyük oğlana, vəzirin qızını ortancıla, öz qızını da kiçik qardaşa verdi. Qırx gün, qırx gecə toy edib muradlarına çatdılar."
"Biri varıydı, biri yoxuydu, bir zalım padşah varıydı. Camaata o qədər zülm eləmişdi ki, hamı gecə-gündüz ona qarğış eləyirdi. Camaat o qədər qarğamışdı ki, padşah azara düşmüşdü, rəngi sapsarı, ölü rənginə oxşayırdı, üzü-gözü yupyumru şiş tökmüşdü, qarnında xərçəng peyda olmuşdu. Dünyada nə qədər həkim-təbib varıydı, hamısı gəlib baxmışdı, amma heç biri yaxşı eləyə bilməmişdi. Padşah gələn həkimlərin hamısıynan şərt bağlamışdı ki, əgər onu yaxşı eləsələr çoxlu ənam alacaxlar, yox, yaxşı eləyə bilməsələr onda boyunları vurulacax. Nə qədər həkim gəlirdisə, padşahın dərdinə əlac eləyə bilmirdi. Cəlladlar o saat həmin həkimlərin boynunu vururdular. Padşah o qədər həkim öldürtdürmüşdü ki, yekə bir qəbiristanlıx düzəlmişdi. Axırda xəbər gedib Loğmana çatdı ki, nə durubsan, dünyada həkim qalmadı, padşah hamısını qırıb tərk elədi. Loğman soraxlaşa-soraxlaşa düz gəldi padşahın yanına. Padşahnan şərt bağlayıb işə başladı. Loğman dedi:
– Şah sağ olsun, sənin qarnında xərçəng var. Mən səni sağaldaram, amma gərək oğlunun öldürülməsinə icazə verəsən. Sənin dərmanın oğlunun qanıdı. Padşah bu sözü eşidən kimi az qaldı dəli olsun, gözləri çıxdı kəlləsinə.
Dedi:
– Gözümün ağı-qarası bircə oğlum var, mən bu işə necə razı ola bilərəm?
Loğman dedi:
– Özün bil, razı olmazsan çıxıb gedərəm.
Padşah razı olmadı ki, olmadı. Loğman vəziri, vəkili bir tərəfə çəkib dedi:
– Mən yalandan belə deyirəm. Oğlanın başını kəsməyəcəm, onun əvəzinə bir qoyun başı kəsəcəm. Bu haqda nəbadə padşaha bir söz deyəsiniz ha, onda onu sağaltmaq olmaz. İndi siz gedin padşahı bu işə razı salın ki, oğlunun başını kəsməyə icazə versin. Loğmanın bu sözünnən sonra vəzir, vəkil padşaha yalvar-yapış elədilər:
– Qibleyi-aləm sağ olsun, sən gəl taxtı-tacı buraxıb camaatı başsız qoyma. Bir oğul nədi ki, bu cahi-cəlalı ona verirsən. Evlənərsən, təzədən övladın olar. Sən gəl razı ol. Hərə bir tərəfdən yalvar-yapış eləyib padşahı razı saldılar. Loğman oğlanı gətirib atasının gözünün qabağında əl-ayağını bağladıb yıxdı yerə, əlinə pıçağı alıb oğlana sarı getdi ki, guya başını kəsir. Padşah qışqırıb dedi:
– Heç olmasa oğlumun başını gözümün qabağında kəsməyin.
Loğman dedi:
– Padşah sağ olsun, ayrı cür yolu yoxdu, gərək belə ola. İndi ki, görmək istəmirsən, onda aralığa bir pərdə tutaq.
Gətirib padşahnan oğlunun arasına pərdə tutdular. Loğman bilirdi ki, iş belə olacax, odu ki, oğlana göz vurub dedi:
– Dostum, indi tez bura bir qoyun gətirt, mən qoyunun başını kəsdikcə sən başla səs-küy salıb xırıldamağa, qoy atan elə bilsin ki, sənin başını kəsirəm.
O saat qoyun hazır oldu. Loğman başladı pərdənin dalında qoyunun başını kəsməyə, oğlan da xırhaxır salmışdı. Padşahın yanında da vəzir, vəkil onu bir təhər sakit eləyirdilər. Loğman kəsdiyi qoyunun qanınnan bir kasa doldurub padşahın hüzuruna apardı, dedi:
– Əgər sağalmaq istəyirsənsə, al bu qanı iç.
yekə xərçəng düşdü. Loğman dedi:
– Ey padşah, daha canın qurtardı, bu günnən sən oldun sapbasağ.
Sonra Loğman pərdəni açıb padşahın oğlunu özünə görsətdi. Padşah gördü oğlu budu gülür. başa düşdü ki, kəsilən qoyunun başı imiş.
Padşah dedi:
– Loğman, bu nə sirridi sən elədin?
Loğman dedi:
– Sənin dərmanın təkcə bu idi, əgər belə eləməsəm səni sağalda bilməzdim.
Hamı Loğmana afərin deyib dua elədi. Padşah ona çoxlu xələt verdi. Vəzirnən vəkil də Loğmanın ayağına düşüb dedilər:
Loğman dedi:
– Sizin dərdiniz nədi?
Vəzir dedi:
– Mənim başımda qurt var, həmişə ağrıyır.
Vəkil də dedi:
– Mənim də beynimdə qurbağa var, elə hey quruldayır.
– Vəzir, sən düz deyirsən, başında qurt var. Amma vəkil yalan deyir, fikrinə gətirir ki, beynimdə qurbağa var, elə bilir ki, doğrudan da var. Beyində qurbağa olmaz.
Qərəz, Loğman bunların hər ikisini hamama aparıb dedi:
– Mən sizə burda müalicə edəcəm.
Əvvəlcə vəkilə bir az bihuşdarı verib onu yuxulatdı. Sonra başının dərisinnən bir balaca çərtib qan çıxardı. Bir boşqaba da bir qurbağa ölüsü qoyub üstünü də qana batırdı. Sonra vəkilin başını bərk-bərk sarıyıb ayıltdı. Vəkil baxıb gördü ki, başı sarıxlı, qabağında da qanlı bir qurbağa balası. Elə bildi ki, bunu onun başınnan çıxardıblar. Odu ki, dedi:
– Ay Loğman, sənin əlinə qurban olum, nə yaxşı eləyib qurbağanı başımnan çıxartdın, indi tamam rahatlandım.
Vəzir bu əhvalatların hamısını görürdü. Elə bilirdi ki, onunku da belə asanlıqla keçəcək.
Loğman vəziri qabağında oturdub bihuşdarı verəndə vəzir dedi:
– Həkim, neyləyirsən bihuşdarı verirsən, burda nə var ki. Mən eləbelə də dözərəm.
Loğman başa düşdü ki, vəzir yuxarıdan baxırmış, odu ki, mən eləbelə də dözərəm.
Bəli, Loğman vəzirin kəlləsini çəkic-kəlbətinlə tamam iki yerə ayırdı, gördü beynində yekə bir qurt var. İstədi maqqaşnan qurdu götürsün. Birdən hamamın bacasından Loğmanın şagirdi qışqırıb dedi:
– Usta, maqqaşı isit, sonra qurdu götür.
Loğman gördü ki, şagirdi yuxarıdan xəlvətcə baxır, tez maqqaşı qaynar suda bərk qızdırdı, qurdun başınnan tutub kənara atdı. Sonra xəstənin başını yenə bitişdirib bərk sarıdı. O günnən vəzirin də başının ağrısı tamam kəsdi. Loğman hamamnan çıxanda şagirdini çağırıb dedi:
– Bala, de görüm sən niyə dedin ki, usta, maqqaşı qızdır?
Şagird dedi:
– Əhsən oğlum, mən bilirəm ki, sən çox ağıllı həkim olacaxsan. Bu işdən sonra Loğmanın şücəti hər yerə yayılmışdı. Odu ki, canıbaşı ağrıyan qaçıb gəlirdi onun yanına. Loğman bütün xəstələri düzürdü yanına, bir-bir üzlərinə baxıb hamısının dərdini deyirdi. Bir gün Loğman otuz doqquz xəstənin hamısının dərdinin dərmanını tapdı, amma birinin üzünə baxıb dedi:
Kişi kor-peşman qayıdıb evinə, arvadına dedi:
– Arvad, mənim dərdim gör necədi ki, Loğman da ona çarə eləyə bilmədi, baş götürüb gedirəm, harda öləm-öləm.
Arvadı nə qədər yalvar-yapış elədi ki, getmə, kişi razı olmadı. Baş götürüb getdi. Az getdi, çox dayandı, çox getdi, az dayandı, dağlar aşdı, təpələr keçdi, gəlib bir düzəngaha çıxdı. Gördü acınnan qılçalarında taqət yoxdu ki, getsin. Göydən yağış elə tökürdü ki, sel kimi. Göy guruldadı, ildırım çaxdı, birdən-birə şaqqıltı qopdu, yekə bir qoz ağacının başına ildırım düşdü. Ağaç o saat yanıb külə döndü. Ağacın başınnan yerə ildırım vurmuş bir göy qarğa düşdü. Taqətdən düşmüş xəstə acından dayana bilməyib ölü qarğanı yedi. Qarğanı yeyəndən sonra kişi gördü ki, gözünə bir az işıx gəldi. Başladı yenə yol getməyə, yolda bu dəfə də bir çobana rast gəldi. Aclıx kişini əldən salmışdı. Çobandan bir az süd istədi. Çoban südü sağmağa qab tapmadı. Gördü ki, yerdə bir qırıx kəllə sümüyü var, südü ona sağıb verdi. Xəstə canını dişinə tutub bir təhər bu südün yarısını içdi. Qabın içində bir az süd qalmışdı. Onu da qırağa qoydu ki, əlacsız qalsa onu da içsin. Elə yenicə kəlləni yerə qoymuşdu, bir də gördü ki, bir qara ilan gəlib südün qalanını içdi, sonra da hamısını təzədən kəllənin içinə qusdu. İlan südnən bərabər yamyaşıl zəhərini də tökmüşdü. Kişi bu əhvalatı gözüynən görmüşdü. Öz-özünə dedi: “Mənim ki dərdimə dərman yoxdu, ölüb gedəcəyəm, qoy elə bu zəhərli südü içim, bir yolluq canım qurtarsın”.
Bu fikirnən südü çəkdi başına. Ha gözlədi, gördü ölmür. Ayağa qalxıb gördü xəstəliyi tamam gedib, lap anadangəlmə olub. Düz gəldi Loğmanın yanına, dedi:
– Loğman, sən deyirdin ki, mənim dərmanım yoxdu, bəs necə oldu ki, mən sağaldım?
Loğman dedi:
– Qardaş, mən hardan alaydım ildırım vurmuş göy qarğanın ətiynən qara qulun kəlləsindəki südün içinə qusmuş ilan zəhərini ki, sənə verə idim? Bunlar sənin dərmanın idi. Kişi Loğmandan bu sözləri eşidəndə lap mat qaldı, doğrudan da
Loğman kəndiri qulağına tutub bir az oyana, bu yana tərpədib dedi:
– Bu xəstə yenicə beş bala doğub, özü də acınnan taqətdən düşüb, ona bir neçə siçan tutub yedirtmək lazımdı.
Camaat bu sözü eşitcək Loğmanın ağlına heyran qaldı, onun həkimlər həkimi olduğunu bir daha təsdiq etdilər.
Camaatla gələn həkim gördü ki, Loğmanın hörməti bir idisə, innən belə on qat artacax. Paxıllıx ona güc elədi. Həkim dedi:
– Loğman, mən də sənin kimi həkiməm, özü də elə dərmanlarım var ki, onların səndə heç biri də yoxdu, amma camaat hamısı bir balaca başı ağrıyanda qaçıb sənin yanına gəlir. İnnən belə heç mənim adımı da çəkən olmayacax. Bir şəhərdə iki həkim olmaz. Bir də ki, iki qoçun başı bir qazanda qaynamaz. Ya bu şəhərdə sən qal, ya da mən.
Loğman buna bir altdan-yuxarı baxıb dedi:
– Ey həkim, fikrini bir azca açıx de, görüm nə istəyirsən?
Həkim dedi:
– Loğman, gəl şərtləşək, ikimiz də zəhərli dərman hazırlayax.
Mənim dərmanımı sən iç, səninkini də mən. Kimin dərmanı güclü olsa, o biri öləcək. İkimizdən birimiz qalarıx. Loğman bu şərtə razı oldu. Hər ikisi çəkilib öz evlərinə getdilər. Həkim kişi evinə gedən kimi yeddi-səkkiz dərmanı bir-birinə qatıb elə bir zəhər hazırladı ki, daşın üstünə tökəndə daş yeddi yerdən parçalandı.
Həkimi qoyax evdə, görək Loğman neylədi? Loğman davacat otağına gedib, bir həvəngdəstə götürdü, içinə bir parça keçə qırığı salıb başladı döyməyə. Loğman həvəngdəstədə keçə qırığını o qədər döyəclədi ki, bir də gördü sabah açılır. Bu tərəfdən də həkimin ürəyi dayanmadı ki, gedim görüm Loğman nə elədi. Həkim yavaş-yavaş qapıya yaxınlaşıb başladı qulaq asmağa. Gördü elə Loğman həvəngdəstədə dərman döyəcləyir. Öz-özünə fikirləşdi ki, ey dili-qafil, mənim dərmanım bir saatın içində düzəldi. Amma Loğman dünənnən çalışır, hələ qurtarmayıb. Gör bunun dərmanı nə qədər güclü olacax. Həkimin qorxudan ürəyi partladı, tappıltıynan yerə yıxılıb öldü. Tappıltıya Loğman eşiyə çıxdı, gördü ki, həkim ölüb. Əhvalatı başa düşdü. Dedi:
"Bir paçcah var idi. Bir arvadı var idi. Paçcahın Lala adlı bir oğlu, Nərgiz adlı bir qızı var idi. Lala, Nərgiz böyümüşdülər. Birdən anaları öldü. Ataları getdi bir qız aldı. Qızın paçcaha ürəgi yox idi. Paçcah qoja idi. Günlərin bir günü Lala, Nərgiz analıqlarını görməgə gəldilər.
Axşam çıxıb gedəndə analıx dedi:
– Nərgiz sən get, Lalaya deyəjək sözüm var.
Nərgiz getdi, Lala qaldı, analıq dedi:
– Lala! Mən səni deyif gəlmişəm. Yoxsa, qoja atannan ötrü uç-murdum ki... İndi gərək mənnən başbirlik eləyəsən. Yoxsa əlimi qan eləyib yaxana çəkəjəm.
Lala analığından bu sözü eşidəndə bir elə şillə onun ağzının üstündən vurdu ki, ağzının-burnunun qanı bir-birinə qarışdı. Yıxıldı, yerə.
Yerdən qalxdı, ağzı-burnu qannı gəldi paçcahın yanına. Dedi:
– Taxtın tarac olsun, yəhərin qannan dolsun, bu necə oğuldur saxlayıbsan, mana əl atdı. Əl vermədim deyə məni bu kökə qoydu.
– Paçcah sağ olsun, bu nə işdir görürsən? Camahat içində tunçur olarsan. İstəmirsən yanında qalmağa torpağından çıxart, qoy getsin. Paçcah vəzirin təbirinə razı oldu. Höküm elədi, Lalanı sürgün eləsinlər.
Nərgiz qardaşının getdigini görüb dedi:
– Mən niyə daha bu analığın danlayışında qalıram.
Nərgiz də qoşuldu qardaşına, iki cəllad onları götürüb atalarının torpağından çıxardıb qayıtdı.
Lala yatdı. Gecədən xeyli keçmişdi, bir cüt quş gəlib düşdü Lala, Nərgiz duran ağacın başına. Biri deyir:
– Bacı, can bacı, bilirsən nə var?
O biri dedi:
– Nə var? Bilmirəm.
Dedi:
– Bu ağacın dibində yatanlar paçcahın oğlu, qızıdır. Analıqları bunları belə çöllərə salıb. İndi mənim bunlara yazığım gəlir.
O biri quş dedi:
– Ha vaxt onlar başımı yesələr, paçcah olarlar. Ürəyimi yesələr, hər gecə başlarının altında yüz tümən pul olar.
Nərgiz bunu eşitdi. O qədər gözlədi ki, quşlar yatdılar. Çıxdı quşu dutdu, öldürdü. Başını, ürəgini bişirib doydu qabağına. Dedi:
– Mən başını yeyim, ürəyini yeyim? Yox, mən qardaşım dura-dura başı yemərəm.
Hə, Nərgiz götürüb ürəyi yedi, başı qoydu qardaşına. Birdən göy guruldadı, bulud oynadı, bir əl göydən uzanıb Nərgizi çəkdi. Nərgiz özünü bilmədi, bir də gözünü açanda özünü bir mağarada gördü, bir devin yanında. Dev gördü qız qorxur, başı üstünə gəldi, dedi:
– Ey gözəl, qorxma, adam yiyənəmsə də, səni yemərəm. Sənə aşıq olmuşam.
Nərgiz dedi:
– Sənə arvad olmaram.
Dev qızdan bu sözü eşidib acığı dutdu, durdu qızı o qədər döydü ki, qız özündən getdi. Çox keçdi, az keçdi, qız özünə gəldi. Dev genə dedi ki, qız, mana arvad olarsan?
Qız razı olmadı. Dev bu yol bərk acıqlandı. Qızı dutub saçından asdı. Qız axşama kimi asılı qaldı. Dev axşam çöldən gəldi qızı düşürdü.
Dilə dutdu. Söhbətə başladılar. Qız dedi:
– Sənin canın haradadır?
Dev dedi:
– Mənim canım bir şüşədədir.
Qız dedi:
– Mən uzun gün burada tək qalıram. Onu mənim yanımda qoy, sən gələnə kimi mənə həyan olsun.
Əvvəl dev razı olmadı. Qız çox yalvardı. Devin boynuna qoydu.
Dev dedi:
– Şüşə başının üstündədir. Sabah mən gedəndən sora, al oynat, gözdə qırmayasan ha...
Qız dedi:
– Qırmaram.
Cecə yatdılar, sabah açıldı. Sabah dev çıxıb getdi.
Nərgiz əl atdı başının üstündən şüşəni götürüb saldı yerə. Şüşə qırıldı, içindən bir göyərçin çıxdı. Qız tez göyərçini dutub boğazını üzüb atdı yerə. Bir az keçdi, göy guruldadı, bulud oynadı, dev göydən yerə endi. Bir nərə çəkdi. Yıxılıb öldü. Nərgiz devin əlindən qurtarmasına sevindi. Çəkidə yüngül, qiymətdə ağır, nestələrdən götürüb qardaşı Lalanı axtarmağa getdi.
İndi Laladan xəbər verim. Sabah oldu. Lala ayıldı gördü bacısı yoxdur. Amma bir bişmiş quş başı var. Götürdü başı yedi. Meşəaşağı çox gəzdi. Bacısını tapa bilmədi. Üz qoydu getməyə, çox getdi, az getdi gəlib bir şəhərə çıxdı. Gördü bu şəhərin camahatı yığılıb quş uçurdurlar.
Birinə yanaşdı, dedi:
O adam dedi:
– Bu şəhərin paçcahı ölüb, paçcah seçirlər. O quş da dövlət quşudur, hər kimin başına qonsa, onu paçcah tikəcəklər.
Dedilər:
– Canım, qərib olanda nə olar? Bəlkə paçcah oğludur ki, quş onun başına qonur.
Çox götür-qoydan sora Lala paçcah oldu. O, camahatnan yaxşı rəftar eləyirdi.
Bir gün bir əjdəha peyda olub şəhərin dörd tərəfini xaraba qoydu.
Neçə adamlar onun davasına getdü, öldü. Axırda qorxusundan heç kim getməyirdi. Gəlib səhəri dağıtmasın deyə səhərin dərvaza qapılarını axşamdan bağlayıb camahat içəri dolurdu. O yandan Nərgiz qardaşını gəzə-gəzə gəlib həmən şəhərə çıxdı. Axşam idi, qapılar bağlanmışdı.
Nərgiz qapını döydü. Dedi:
– Qapıçı, aç qapını, içəri girim, yol adamıyam.
Qapıçı dedi:
– Lala paçcahdan izin yoxdur.
Nərgiz bildi ki, qardaşıdır. Ha dedi:
– Aç, mən onun bacısıyam.
Belindəki qılıncı çəkdi, verdi əjdəhanın ağzına, yara-yara apardı quyruğunun dibindən o yana çıxdı. Qapıçı gördü, qız əjdahanı öldürdü, amma özü də qüvvətdən düşdü, yıxıldı özündən getdi, qılıncı əlindən yerə düşdü. Qapıçı paçcahdan çoxlu nəmər almaq üçün yerdən qılıncı götürüb Nərgizi doğradı. Bir sandığa qoydu, apardı yaxındakı meşəyə atdı. Qayıtdı gəldi paçcahın yanına, dedi:
– Bu axşam, paçcah sağ olsun, əjdahanı mən öldürdüm.
Lala paçcah vəzirnən gəldi gördü, doğrudan da əjdəha öldürülüb.
İstədi qapıçıya nəmər verə, vəzir qoymadı.
Dedi:
– Paçcah sağ olsun, bu iş bunun işi deyil. Bunu kim bilir hansı adlı pəhləvan öldürüb, bu öz adına çıxır. Buyur bunu zindana salaq. Ta ki, düzünü desin.
Paçcah vəzirin tədbirini bəyəndi. Höküm elədi ki, qapıçını zindana saldılar. Sabah tezdən bir odunçu kişi var idi, baltasını götürüb meşəyə getdi, odun eləyib qayıdanda gördü: ki, bir sandıx var. Dedi:
– Baxtım kəsdi, atdım kaşıblığın daşını, yaqın bundakı qızıldır.
Amma yarası çoxdur. Nərgizi sandıqdan çıxardıb yer saldılar.
Gördülər sandığın içində yüz tümən pul var. Odunçu sevindi, getdi bir həkim gətirdi. Həkim dedi:
– Yarası çoxdu. Amma qırx gün baxılsa, sağalar.
Odunçu dedi:
O tərəfdən qapıçı paçcaha söz verib: “Əjdahanı öldürəni gətirəcəyəm” deyib zindandan çıxmışdı.
– Ha vaxt tapa bilməsə, yenə tutduracağam, – demişdi paçcah.
O tərəfdən Nərgiz şəhərə çıxmışdı ki, qardaşını tapsın. Qapıçıya rast gəldi. Qapıçı hiylə ilə onu dutub evinə gətirdi. Öz paltarını ona geydirib, gecə zindançıya pul verib, öz yerinə onu zindana saldırdı. Günlərin bir günü bu şəhərə bir tacir gəlmişdi. Malını satıb qayıdanda paçcahın yanına gəldi. Dedi:
Paçcah zindançını çağırdı. Dedi:
– Bu tacirə bir günahlı dustaq ver, aparsın.
– Bir məni udmaqla laxa sizdən əl çəkməz. Suyun dibinə əl çatmır.
Ün yetmir. Mənim belimə ip bağlayıb atın laxanın ağzına, ha vaxt bir xeyli keçmiş qanlı köpük suyun üzünə çıxdı, onda bilin ki, laxeyi öldürmüşəm.
İpi çəkin. Ha vaxt qanlı köpük suyun üzünə çıxmadı, onda ipi buraxın, gedin. Onda bilin ki, mən öldüm.
Tacir ip bağlayıb, atdı Nərgizi laxanın ağzına. Nərgiz qılıncı çəkib özünü verdi laxanın qarnına. Ağzından yarıb dalından salamat çıxdı.
Tacir xeyli keçdi, gördü qanlı köpük suyun üzünü götürdü. Tacir ipi çəkdi. Nərgiz əlində laxanın başı çıxdı. Tacir Nərgizin alnından öpdü, dedi:
– Səni oğulluğa götürürəm.
Ərmağanı Nərgizə verdi. Barabar o şəhərin paçcahının yanına gəldilər.
Paçcah həm ərmağanı, həm Nərgizi bəyəndi. Vəzir dedi:
– Qızın layıqdır.
Paçcah götürdü Nərgizə qızını bağışladı. Tacir o şəhərdə malını satdı. Nərgiznən paçcah qızı ilə barabar yola düşdülər. Lala paçcahın şəhərinə dəryadan keçəndə tacir qızı özünə almax üçün Nərgizi sandığa qoydurub, gəmiçiyə dəryaya atdırdı. Qız Nərgiz üçün çox ağladı.
Tacirə getmərəm dedi. Tacir qızı da götürdü, gəldi Lala paçcahın yanına. Qızı bağışladı ona. O tərəfdən dərya dalğalandı, sandığı gətirdi çıxartdı Lala paçcahın yanına. Sandığı bağban tapdı, apardı evinə. Aşdı gördü bir gözəl qız, amma yarı canı qalmayıb. Bağban həkim gətirdi, onu bir neçə gündə sağaltdı verdi bağbana. Bir gün bağban gül yığırdı. Nərgiz xəbər aldı ki, bu gülü kim üçün yığırsan?
Bağban dedi:
– Lala paçcah üçün yığıram. Bu günlərdə tacir ona bir paçcah qızı bağışlayıb. Paçcah qızı çox qəmgindi. Aparıram verəm, onun qəmi dağıla.
– Bu gülü də həmən tacir bağışlayan paçcah qızına ver. Deyinən sənin qəmini çəkdigin Nərgiz gülü gəlib.
Bağban Nərgizdən gülü alıb, gətirdi verdi qıza. Dedi:
– Xanım, sənin qəmini çəkdigin Nərgiz gülü gəlib.
Qız bildi ki, Nərgiz dəryadan salamat çıxıb gəlib, çıxartdı muştuluq üçün qızıl boyunbağını bağbana bağışladı. Dedi:
– Get o Nərgiz gülünü mənim yanıma gətir.
Bağban söyünmüş gəldi bağa, Nərgizi götürdü qızın yanına getdi.
Nərgiz qıznan görüşdü. Hər ikisi barabar gəldilər Lalanın yanına. Nərgiz özünü tanış verdi. Lala Nərgiz görüşdülər, necə il qalıb bir-birini gəzən bacı-qardaş qol-boyun oldular. Başlarına gələn bəlaları birbirinə başdan-ayağa nəql elədilər.
Lala paçcah qırmızı geyindi, taxta çıxdı. Hökm eylədi qapıçını, zindançını, taciri, bağbanı gətirsinlər. Qapıçının, zindançının, tacirin boynunu vurdurdu. Bağbana xələt verib yola saldı. Nərgiz dedi:
– Qardaş, indi düşmənləri öldürdün, dostların, atamızın gözü yoldadır.
Gedək onları da şad edək.
Lala razı oldu. Yerinə bağbanı paçcah tikib Nərgizlə paçcah qızı ilə yola düşdülər. Gəlib atalarının torpağına çıxdılar. Ataları ağlamaqdan kor olmuşdu. Tutyə sürtüb gözlərini açdılar. Başlarına gələni nəql elədilər. Ataları elədiyi zülmə peşman oldu. Höküm elədi, analığı asdırdı.
Lalanı öz yerinə paçcah, Nərgizi vəzir elədi.
Nərgiz dedi:
– Qardaş, mən sənə qız gətmişəm. Toy eləcəyəm.
Qırx gün, qırx gecə toy eləyib paçcah qızını Lalaya aldılar. O gündən gözəl günlər keçirməyə başladılar."
"Biri varmış, biri yoxmuş, bir padşah varmış. Bu padşahın da bağında bir alma ağacı varmış. Bu ağac birinci gün çiçək açarmış, ikinci gündə çiçəyini tökərmiş, üçüncü gündə bar verərmiş. Bu almanı hər kəs yesəymiş, on beş yaşında oğlan olarmış.
Padşah hər gün səhər tezdən sübh açılan kimi durub gedərmiş bağa ki, almanı dərib yesin, amma görərmiş ki, alma dərilib. Kor-peşman geri qayıdarmış. Bir gün belə, beş gün belə, axırda padşah təngə gəlib böyük oğlunu yanına çağırdı. Oğul atasının qulluğuna gələn kimi baş endirib dedi:
– Ata, sənə fəda olum, mənə görə qulluq?
Atası dedi:
– Belə də iş olar? Mən padşah ola-ola bağımdakı almaya həsrət qalam, heç ondan yeməyəm. Gərək nə təhər olsa, almanı oğurlayanı tutasan ki, tənbeh oluna.
Oğlan bir saat gözlədi, iki saat gözlədi, sübh alma yetişən vaxt yuxu onu tutdu. Bir zaman ayılıb gördü ki, alma ağacda yoxdu, dərilibdi.
Padşahın böyük oğlu kor-peşman evə qayıtdı. O biri gün padşah ortancıl oğlunu yanına çağırıb dedi:
– Belə də iş olarmı? Mən özüm padşah ola-ola bağımdakı almaya həsrət qalam, heç ondan yeməyəm. Gərək nə təhər olsa, alma oğurlayanı tutasan ki, tənbeh oluna.
Ortancıl oğlan atasının əlindən öpüb çıxdı, ox-kamanını götürdü, dava libasını geyib bağa getdi. Bu da bir saat gözləyib, iki saat gözləyib axırda alma yetişən vaxtı yuxuya gedib yatdı. Bir zaman ayılıb gördü alma dərilib. Kor-peşman evə qayıtdı.
Bu xəbəri padşahın balaca oğlu Məlikməmməd eşitcək, atasının yanına gəldi, ədəblə baş endirib dedi:
– Ata, izn ver, bu səfər də alma ağacının keşiyini mən çəkim.
Atası dedi:
– Səndən böyük qardaşların deyirdilər, alma ağacının keşiyini çəkib oğrunu tutacağıq, amma tuta bilmədilər, kor-peşman geri qayıtdılar. İndi sən gedib nə qayıracaqsan?
Məlikməmməd əl çəkməyib, atasından təvəqqe elədi ki, ona izn versin. Atası çar-naçar izn verdi. Məlikməmməd kefi kök, damağı çağ, qayıdıb öz otağına gəldi. Elə ki gün batdı, axşam oldu, Məlikməmməd qıvraq geyinib ox-kamanını götürüb bağa getdi. O biri qardaşları kimi bir saat gözlədi, iki saat gözlədi, axırda gördü yuxusu gəlir. Xəncərini çıxarıb, barmağının başını yardı, yerinə duz tökdü. Gecə ta səhərə kimi barmağının ağrısından yata bilmədi.
Sübhə yaxın gördü ki, bir gurultu, bir nərilti gəlir, ta nə təhər...
Durub ağacın dalında gizləndi ki, görsün bu nədir. Bir vaxt gördü ki, bir dev gəlir, boyu minarə kimi, adam baxanda bağrı yarılır, elə bilirsən bir dağ qopub gəlir.
Məlikməmməd o saat barmağını dişləyib dedi:
– Aha, almanı aparan bu imiş.
Dev gəlib alma ağacına yaxınlaşanda Məlikməmməd birdən onun başına elə bir qılınc vurdu ki, qılınc zərbdən iki parça olub əlindən yerə düşdü. Dev o saat qayıdıb, nərə çəkə-çəkə qaçdı.
Sabah olan kimi Məlikməmməd almaları yığıb bir məcmeyiyə qoydu, üstünə də bir örtük çəkib atasına apardı. Padşah almaları görcək çox şad oldu.
Məlikməmməd dedi:
– Ay ata, izn ver, qanın iziynən gedib devi öldürüm.
Padşah razı oldu. Məlikməmmədə bir qədər də qoşun verib, o biri oğlanlarını da ona qoşdu və yola saldı. Az gedib, üz gedib, dərə, təpə, düz gedib bir quyuya rast gəldilər. Bildilər ki, dev bu quyuya giribdi.
Quyunun ağzına bir dəyirman daşı qoyulmuşdu. Padşahın oğlanları istədilər daşı götürüb içəri girsinlər. Əvvəl böyük oğlan daşdan yapışdı, nə qədər çalışdı, yerindən tərpədə bilmədi. Ortancıl oğlan irəli yeridi, bu da nə qədər çalışdı daşa gücü çatmadı. Növbə Məlikməmmədə yetişdi.
Bu, daşa yapışdı, bir dəfə güc verib daşı götürdü, kənara atdı. Daşı atandan sonra devin dalınca quyuya girmək lazım idi. Yenə böyük oğlan qabağa yeriyib dedi:
– Gərək məni sallayasınız.
Dedilər:
– Yaxşı.
O saat bir kəndir götürüb, bunun belinə bağladılar, quyuya sallamağa başladılar. Bir az sallamışdılar ki, bərk çığırdı:
Padşahın böyük oğlunu quyudan çəkdilər. Ortancıl oğlan qabağa yeriyib dedi:
– Məni quyuya sallayın, devin dalınca gedim.
Yenə razı oldular, kəndiri belinə bağlayıb, onu quyuya salladılar.
Padşahın ortancıl oğlunu da elə bir az quyuya sallamışdılar, quyudan səs gəldi:
– Ay yandım, çəkin!
Yenə çəkdilər.
Axırda növbət Məlikməmmədə yetişdi. Məlikməmməd qabağa yeriyib dedi:
– Məni quyuya sallayın, amma nə qədər yandım desəm, qulaq asmayın.
Məlikməmmədi quyuya sallayanda o da o biri qardaşları kimi çığırmağa başladı:
– Ay yandım, çəkin!
Bu sözlərə qulaq asmadılar. Məlikməmməd bir az aşağı enmişdi, gördü ki, yavaş-yavaş isti azalır. Quyunun tərkinə çatan kimi, bir o yana, bir bu yana baxıb gördü ki, bir yol var. Belindən kəndiri açıb yolnan başladı getməyə. Məlikməmməd az getdi, çox getdi, gedib bir otağa çıxdı. Qapını açıb bir boş otağa girdi, gördü ki, bu otağın içindən də bir qapı var, bu qapını açdı, bir ayrı otağın içində də bir qapı var, bu qapını açdı, bir ayrı otağa girdi. Onun da qapısını açdı... Belə-belə Məlikməmməd yeddinci qapını açdı. Gördü burda taxtın üstündə elə bir nazənin əyləşib ki, yemə, içmə, xətti-xalına gül-camalına tamaşa elə. Qızın dizi üstə bir dev başını qoyub yatmışdı.
Qız Məlikməmmədi görcək dedi:
– Ey cavan, kimsən, nəkarasan? Heyifsən, qaç gizlən. Dev yaralanıb, acığı tutub. Ayılıb, səni bir dəqiqə də sağ qoymayıb yeyəcək.
Məlikməmməd dedi:
– Mən elə bu devi öldürməkdən ötrü bura gəlmişəm. Məlikməmməd xəncərini çıxarıb, devin ayağını dəlməyə başladı. Dev gözlərini açıb qıza dedi:
Məlikməmməd bir az sakit olub yenə başladı devin ayağını dəlməyə.
Dev gözlərini açıb çığırdı:
– Qoyma, ayağımı milçək yedi.
Üçüncü dəfə Məlikməmməd devin ayağını dələndə dev yerdən qalxıb qıza bir şapalaq vurdu, dedi:
– Sənə demirəm ayağımı milçək yedi?!
Bu halda Məlikməmməd yerindən şir kimi sıçrayıb, devnən güləşməyə başladı. Bunlar qırx gün, qırx gecə güləşdilər. Heç biri o birisini yıxa bilmədi. Axırda hər ikisi gücdən düşdü. Dev dedi:
– Hər kəssən, buraya gəlmisən, bir az möhlət ver yatım, sonra yenə güləşərik.
Məlikməmməd razı oldu. Dev başını yenə qızın dizi üstünə qoyub yatdı. Durdu, yenə başladılar güləşməyə. Bu minvalnan yeddi gün, yeddi gecə güləşdilər.
Axırda qız Məlikməmmədə dedi:
– Ey cavan, o taxçada bir şüşə var, bu devin canı o şüşədədi. Onu sındırmasan, devə güc gələ bilməyəcəksən.
Məlikməmməd sıçrayıb taxçadakı şüşəni yerə çırpdı. Şüşənin içindən bir quş çıxıb uçmaq istəyəndə Məlikməmməd o saat onu tutdu. Dev yerindən qalxıb yalvarmağa başladı:
– O quşa dəymə, dünyada nə istəyirsən sənə verim. O quşu öldürmə, o mənim canımdı.
– Mənim elə axtardığım bu idi.
Sonra quşun başını üzüb yerə atdı; haman saat dev gurultu ilə taxtdan düşüb öldü.
Məlikməmməd devi öldürdükdən sonra başını qızın dizinin üstə qoyub doyunca rahat oldu. Bir qədər keçdi, durub o biri otağa keçdi.
Məlikməmməd gördü ki, burda əvvəlkindən də gözəl bir qız oturubdu, bunun da dizi üstə bir dev başını qoyub yatıb. Qız Məlikməmmədi görəndə dedi:
– Ey cavan, yazıqsan, qayıt qaç. İndicə dev oyanar, səni parçapar ça elər.
Məlikməmməd dedi:
– Qorxma, ay, qız, bunu da öldürəcəyəm.
Məlikməmməd qılıncını çıxarıb devin ayağını dəlməyə başladı.
Dev gözlərini açıb qıza dedi:
Dev gözlərini açıb qıza dedi:
– Qoyma, ayağımı milçək yedi.
Məlikməmməd üçüncü dəfə devin ayağını dələndə, dev yerdən qalxıb qıza bir şapalaq vurdu, dedi:
– Sənə demirəm ayağımı milçək yedi?!
Məlikməmməd yenə sıçrayıb devnən güləşməyə başladı. Bunlar qırx gün, qırx gecə güləşib bir-birini yıxa bilmədilər. Axırda Məlikməmməd devi yuxuya verdi, taxçadakı şüşəni sındırıb quşu tutdu, başını üzən kimi tez gurultuynan yıxılıb öldü.
Məlikməmməd qızın dizi üstə başını qoyub bir az rahat oldu, sonra üçüncü otağa girdi. Burda taxtın üstə bir nazənin sənəm əyləşmişdi ki, o biri qızların ikisindən də gözəl idi. Elə gözəl idi ki, yemə, içmə, xətti-xalına, gül-camalına tamaşa elə.
Məlikməmməd qıza lap ürəkdən aşiq oldu. Qızın da gözü Məlikməmmədə düşdü.
Məlikməmməd qulaq asmayıb bir az oturdu, bir də gördü nə, göy guruldadı, ildırım çaxdı, dağ kimi bir dev gəldi.
Bunlar qırx gün, qırx gecə güləşdilər. Bu devin də canı şüşədə idi.
Məlikməmməd şüşəni cəld götürüb yerə çırpdı, quşun boğazını üzdü, dev öldü.
Məlikməmməd kefi kök, damağı çağ, başını qızın dizi üstə qoyub yatdı.
Məlikməmməd yuxudan duran kimi, qızları başına yığıb, vəzndən yüngül, qiymətdən ağır şeylərdən götürüb quyunun tərkinə gəldi.
Əvvəl böyük qızın belinə kəndir bağladı qardaşları yuxarı çəkdilər, ondan sonra ortancıl qızın. Növbə balaca qıza gələndə qız Məlikməmmədə dedi:
– Qoy əvvəl sənin belinə kəndir bağlayım, yuxarı çəksinlər, sonra da mən çıxaram. Qorxuram qardaşların görərlər ki, mən o birilərdən gözələm, paxıllıqları tuta, kəndiri kəsib, səni quyuya salalar.
Məlikməmməd razı olmadı. Qız dedi:
– İndi ki razı olmursan, barı bu dediklərimə qulaq as. Kəndiri kəsəcəklər, genə quyunun tərkinə düşəcəksən. O vaxt döyüşə-döyüşə iki qoç gələcək; biri ağ, biri qara. Ağ qoç qara qoçu qovacaq, onda atıl min ağ qoçun belinə. Ağ qoçun belinə minən kimi, işıqlı dünyaya çıxacaqsan.
Məlikməmməd qızın sözünə qulaq asandan sonra onun belinə ip bağladı, qızı yuxarı çəkdilər. Kiçik qız quyudan çıxanda qardaşların ağılları başlarından çıxdı, dedilər:
– Bəs Məlikməmməd kiçik qardaş olduğu üçün gözəl qızı özünə götürəcək.
Bunların paxıllığı tutdu, yarı yolda Məlikməmmədin kəndirini kəsdilər. O, şappıltıynan quyunun tərkinə düşdü.
Quyuda Məlikməmməd bikef oturmuşdu. Bir də gördü ki, qız deyən ağ qoçnan qara qoç, budu, döyüşə-döyüşə gəlir. Məlikməmməd o saat sıçrayıb ağ qoçun belinə mindi. Amma qoç bunu qara qoçun belinə tulladı. Qara qoç da Məlikməmmədi götürüb qaranlıq dünyaya apardı.
Burda Məlikməmməd bir ağacın dibinə gəldi. Elə bir az oturmuşdu, gördü bu ağaca bir əjdaha dırmaşır. Əjdaha bir az yuxarı qalxmışdı ki, ağacın başında çoxlu quş balasının səsi gəldi.
Demə, bu ağacda Zümrüd quşunun yuvası var imiş. Bu Zümrüd quşu ha vaxt ki, yumurtadan bala çıxarıb bəslərmiş, balaları böyüyəndə əjdaha gəlib onları yeyərmiş. Zümrüd quşu da bala üzünə həsrət qalarmış. Bu dəfə də əjdaha ağaca dırmaşırdı ki, yenə Zümrüdün balalarını yesin. Məlikməmməd bunu gördü, cəld qılıncını çəkib əjdahanı iki parça elədi. Sonra ağacın dibində yatdı.
Sizə kimdən deyim, Zümrüd quşundan. Zümrüd quşu balalarına dən gətirməyə getmişdi, qayıdıb gələndə ağacın dibində gözünə bir qaraltı dəydi. Quş elə bildi ki, balalarını yeyən bu adamdı. Cəld gedib dimdiyinə bir iri daş aldı, istədi Məlikməmmədin üstünə salsın. Balaları yuvadan çığırışıb qoymadılar, dedilər:
– Bəs əjdaha bizi yemək istəyirdi, bu oğlan əjdahanı öldürüb, canımızı qurtardı.
Zümrüd quşu daşı kənara atıb aşağı endi, qanadlarını Məlikməmmədin üstünə çəkdi.
Məlikməmməd yuxudan ayılıb quşu gördü, çox qorxdu.
Quş dedi:
– Hər kəssən, nəkarasan, qorxma. Mən sənə pislik eləmərəm.
Mən neçə ildi ki, sən öldürdüyün əjdahanın əlindən bala üzünə həsrət idim. İndi sən əjdahanı öldürüb, mənim balalarımı ölümdən qurtardın.
Bu yaxşılığın əvəzində nə istəyirsən?
Məlikməmməd başına gələn qəza-qədəri açıb quşa nağıl elədi, dedi:
– Heç zad istəmirəm, ancaq məni işıqlı dünyaya çıxart.
Zümrüd dedi:
– Onda gərək qırx şaqqa ət, qırx tuluq da su alıb gətirəsən.
Məlikməmməd bilmədi ki, qırx şaqqa əti, qırx tuluq suyu haradan tapsın. Quş Məlikməmmədin bikef olduğunu görüb dedi:
– Ey Məlikməmməd, qırx ağaclıqda bir padşahın ölkəsi var. Bir əjdaha gəlib suyun qabağını kəsib. Nə qədər ərzuman pəhləvanlar gedirsə, onu öldürə bilmir. Yeddi ildi ki, əjdaha suyun qabağını kəsib.
Hər gün bir qız aparıb onun ağzına atırlar. Əjdaha qızı yeyəndə bir az su axır, camaat da su götürür. İndi görürəm, sən qüvvətli pəhləvansan, olsa olsa o əjdahanı da sən öldürə bilərsən. Get, o əjdahanı öldür. Padşahdan qırx şaqqa ət, qırx tuluq su al. Elə ki mən dediklərimə əməl elədin, bu tükümü oda tut, mən hazır olaram, səni işıqlı dünyaya çıxardaram.
Bəli, Məlikməmməd quşdan tükü alıb, yola düşdü. Az getdi, üz getdi, dərə, təpə, düz getdi, gəldi Zümrüd dediyi padşahın ölkəsinə çıxdı. O, gəzə-gəzə bir qarının qapısına gəlib dedi:
Qarı dedi:
– Niyə istəmirəm. Allaha da qurban olum, qonağına da.
Məlikməmməd gördü ki, bütün şəhər əhli qara geyib.
Qarıdan soruşdu:
– Qarı nənə, bu camaat niyə qara geyib?
Qarı dedi:
– Qadan alım, bir əjdaha suyun qabağını kəsib, hər gün onun ağzına bir qız atırıq, qızı yeyənə qədər bir az su axır, biz də götürürük.
Ölkədən qız qurtarıb. Padşahın gözünün ağı-qarası bir qızı var, sabah onu əjdahanın ağzına atacaqlar. Odu ki, camaat qara geyib.
Məlikməmməd axşam qarının evində yatdı. Səhər tezdən əjdahanın yerini qarıdan öyrəndi, ora getdi. Bir də gördü ki, camaat böyükdən-kiçiyə ağlaşa-ağlaşa padşahın qızını suyun qabağına gətirdilər.
Qızı əjdahanın ağzına atmaq istəyəndə Məlikməmməd irəli getdi, qılıncı sivirib, əjdahaya elə bir qılınc vurdu ki, o iki parça oldu. Padşaha muştuluqçu getdi. Təntənə ilə Məlikməmmədi padşahın hüzuruna apardılar. Padşah üzünü Məlikməmmədə tutub dedi:
– Ey oğlan, o əjdaha mənim ərzuman pəhləvanlarımın hamısını yeyib. Sən bizim ölkəni əzabdan qurtardın. İndi gəl padşahlığımı sənə verim, qızımı da al, bütün taxt-tacıma sahib ol.
Məlikməmməd ədəblə gərnuş eləyib dedi:
– Padşah sağ olsun, səndən heç zad istəmirəm. Mənə qırx şaqqa ət, qırx tuluq da su ver, işıqlı dünyaya çıxım.
Padşah əmr elədi, Məlikməmmədə qırx şaqqa ət, qırx tuluq su hazır elədilər. Məlikməmməd şeyləri alandan sonra padşahnan xudahafizləşib kənara çıxdı, Zümrüd verdiyi tükü oda tutdu.
O saat Zümrüd hazır oldu. Əti quşun bir qanadının üstünə qoydu, suyu da birinə. Özü də Zümrüdün belinə mindi, yola düşdülər. Quş göyün üzünə qalxdı, qaranlıq dünyadan uzaqlaşmağa başladılar. Məlikməmməd aşağı baxdı, gördü ki, yer xəlbir kimi görünür. Bir az da qalxdılar. Məlikməmməd bir də baxıb gördü ki, yer lap gözdən itib.
Elə quş havaxt “qa” dedi, Məlikməmməd ətdən verdi, “qu” dedi, sudan verdi. İşıqlı dünyaya bircə mənzil qalmışdı ki, bir şaqqa ət Məlikməmmədin əlindən yerə düşdü, quş “qa” deyəndə Məlikməmməd məəttəl qaldı, bilmədi nə eləsin. Əlacı kəsildi, qılıncı çıxarıb baldırının ətindən kəsib quşun ağzına atdı. Zümrüd quşu gördü ki, bu ət o biri ətlərə oxşamır, çox şirindi. Odu ki, dilinin altına qoydu, yemədi. Axırıncı mənzil də qurtardı. Zümrüd quşu Məlikməmmədi işıqlı dünyaya çıxartdı, qanadının üstündən yerə qoyub dedi:
– Di get.
Məlikməmməd dedi:
– Sən get, mən özüm gedərəm.
Zümrüd dedi:
– Yox, gərək gedəsən.
Məlikməmməd axsaya-axsaya getməyə başladı.
Zümrüd dedi:
– Ey oğlan, səbəb nədi ki, axsayırsan?
Məlikməmməd əhvalatı açıb nağıl elədi dedi:
– Ay usta, Allah rizasına, məni yanında şəyird saxla.
Ustanın buna yazığı gəlib saxladı. Məlikməmməd yamaq-sökükdən tikirdi, ustasına qulluq eləyirdi. Bir gün adam gəldi ki, padşah böyük oğluna toy eləyir, usta gəlsin, paltar biçsin. Dərzi sevinə-sevinə qayçısını da götürüb padşahın imarətinə getdi. Məlikməmməd bir az oturdu, sonra dükanı bağlayıb bir guşəyə getdi, Zümrüd quşunun tükünü çıxarıb yandırdı. O saat Zümrüd hazır olub dedi:
– Mənə görə nə qulluq?
Məlikməmməd dedi:
– Bu saat mənə bir dəst sarı paltar, qılınc, qalxan, bir də sarı yel atı gətir.
Zümrüd “baş üstə” – deyib, uçub getdi, bir az çəkmədi ki, Məlikməmməd deyən şeylər hazır oldu. Məlikməmməd paltarları qıvraq geyindi, qılıncını belinə bağladı, qalxanı qoluna taxdı, bir baş atı padşahın evinin qabağına sürdü. Şəhər camaatı, bütün qoşun tamaşaya yığılmışdı.
Padşahın böyük oğlu da at çapırdı.
Məlikməmməd atını meydana salıb bir o başa çapdı, bir bu başa çapdı, sonra qılıncını çıxarıb padşahın böyük oğlunun boynunu vurdu.
– Ay usta, qurbanın olum, nə olubdu?
Usta dedi:
– Nə olacaq, padşahın evinin qabağında at çapışında hardansa suya dönmüş sarı paltarlı bir atlı gəldi, bir az o başa, bir az bu başa at çapdı, birdən qılıncını çəkib padşahın oğlunun boynunu vurdu. Dalınca töküldülər, tuta bilmədilər.
Məlikməmməd yalandan bir az heyifsilənib, gedib yerində oturdu.
Aradan bir neçə vaxt da keçdi. Padşahın böyük oğlunun qırxı çıxdı. Bir gün yenə adam gəldi ki, padşah ortancıl oğluna toy eləyir, usta gəlsin paltar biçməyə.
Dərzi sevinə-sevinə qayçısını götürüb yola düşdü. Məlikməmməd də dükanda qaldı. Usta gedəndən sonra Məlikməmməd yenə durub dükanı bağladı. Haman küçəyə gedib, Zümrüdün tükünü yandırdı. O saat Zümrüd hazır olub dedi:
– Mənə görə nə qulluq?
Məlikməmməd dedi:
– Bu saat mənə bir dəst qırmızı paltar, qılınc, qalxan, bir də qırmızı at gətirərsən.
Zümrüd “baş üstə” – deyib, bir dəqiqədə gedib atı, paltarı gətirdi.
Məlikməmməd atı meydana salıb bir o başa, bir bu başa çapdı, sonra padşahın ortancıl oğlunun başın qılıncnan vurub yerə saldı, qaçdı. Qoşun nə qədər onun dalınca at çapdısa tuta bilmədi, ox atdısa vura bilmədi.
Camaat, qoşun təzədən qara geyib yasa batdı.
Məlikməmməd paltarını dəyişib dükana gəldi. Yenə dərzi başına, gözünə döyə-döyə geri qayıtdı.
– Ay usta, sənə nə olub ki, elə hər yerə gedəndə başına, gözünə döyə-döyə qayıdırsan?
– Mərdimazar, kim idisə, qırmızı paltar bir atlı gəlib padşahın gözünün ağı, qarası bircə oğlu qalmışdı, onun boynunu vurub qaçdı. Dalınca nə qədər töküldülərsə, tuta bilmədilər, ox atdılar, vura bilmədilər.
Bu işdən bir neçə vaxt keçdi, il ötdü, ay, dolandı, günlərin bir günü, yenə ustaynan şəyirdi dükanda oturmuşdu. Birdən şəyird ustasına dedi:
– Dur get, padşaha muştuluq ver ki, balaca oğlunu tapmışam. Usta cavabında dedi:
– Ədə, dəli olmamısan. Padşah deməz ki, balaca oğlum hardadı?
Onda nə cavab verərəm?
Məlikməmməd başına gələn qəza-qədəri açıb dərziyə nağıl elədi.
Dərzi burdan sevinə-sevinə bir baş padşahın evinə getdi. Elə darvazadan içəri girmişdi ki, tələsdiyindən ayağı daşa ilişib yıxıldı. Padşah pəncərədən bunu görüb dedi:
Qul-qarabaş tökülüb dərzini padşahın qulluğuna gətirdilər.
Dərzi yetişən kimi, padşaha baş endirib dedi:
– Padşah, sənə fəda olum, muştuluğumu ver, balaca oğlun Məlikməmmədin yerini deyim. Padşah az qaldı özündən getsin, dedi:
– Məlikməmməd quyuda ölübdü. Bəs ölü də dirilərmi? Tez de görüm, bu nə əhvalatdı?
Dərzi dedi:
– Muştuluğumu verməsən, deməyəcəyəm.
Padşah vədə verdi ki, ona özü ağırlıqda qızıl versin.
Dərzi Məlikməmmədin başına gələn qəza-qədəri nağıl elədi.
Padşah dedi:
– Ay məni istəyən, dərziyə xələt!..
Dərziyə o qədər xələt verdilər ki, çəkib apara bilmədi. Vəzir, vəkil tökülüb Məlikməmmədin dalınca getdilər. Padşah oğlunun üzündən, gözündən öpdülər, sonra hamama apardılar, şahzadələrə layiq paltar geyindirib, atasının qulluğuna apardılar. Padşah oğlunu duz kimi yaladı, bağrına basdı.
Məlikməmməd başına gələn əhvalatı atasına nağıl eləyib dedi:
– Ata, meydanda qardaşlarımı öldürən mən idim. Quyuda neçə vaxt devlərlə əlləşib üç qız gətirmişdim. Bəs rəvadırmı, onlar kəndiri kəsib məni quyunun dibinə salsınlar, nişanlımı özlərinə götürsünlər?
Padşah oğlunun alnından öpüb, şükür elədi ki, o sağ-salamatdı.
"Biri varıydı, biri yoxuydu, bir padşah varıydı. Bu padşah çox zülmkar, həm də yaman şorgöz idi. Harda bir gözəl gəlin, qız görsə ona aşiq olub tirtap yıxılarmış yerə. Tez vəzirini çağırtdırıb deyərmiş:
– Vəzir, nə olur-olsun, gərək o qızı mənə alasan.
Moltanı padşahının əcayib xasiyyətləri varıymış. Bir gün belə bir hökm veribmiş ki, hər kəs evlənsə qabaqca gərək aldığı qızı üç gün padşahın hərəmxanasında saxlasınlar, sonra evlənsin. Hər kəs bu hökmdən çıxarsa padşah onu odda yandırarmış.
Padşah çox zülmkar idi deyin öz rəiyyətindən qorxurdu. Odu ki, dağın başında möhkəm bir qala tikdirib barigahını köçürmüşdü ora. Padşahın bir barigahı var idi ki, adam baxanda ağlı gedirdi: bağı-bağçası, gülü-bülbülü, fil sümüyündən yeddi qat otaxları. Amma evinin qabağında bir təndir vardı ki, burdan həmişə alov çıxardı. Kim padşahın əmrindən çıxsa, onu həmin odun içinə atıb yandırardılar.
Bu şəhərdə Canı Yağub adlı bir çoban varıydı. Canı Yağub öz əmisi qızına uşaq vaxtından göbəkkəsmə nişanlı idi. Bu qız çox gözəl idi. Üzü on beş gecəlik ay kimi parpar parıldayırdı. Yanaxları alma kimi, qaşları, gözləri qap-qara şəvə kimi. Danışanda da adamın lap ağlını başından çıxardırdı.
Bir gün padşah şikardan qayıdırdı, yolda həmin qızı görüb bir könüldən min könülə ona aşiq oldu. Tez vəziri çağırıb dedi:
Vəzir dedi:
– Qibleyi-aləm, bir özünə toxtax ver, öyrənək görək kimin qızıdı, sonra işlər asandı. Vəzir bir təhərnən padşahı şəhərə gətirdi. Vəzir çox ağıllı, ədalətli adam idi; özünün də padşahdan zəhləsi gedirdi. Odu ki, gecəynən oğlunu göndərib əhvalatı Canı Yağuba xəbər verdi. Canı Yağub elə həmən keçə qızın kəbinini kəsdirib apardı öz evinə. Bəli, səhər darğalar padşaha xəbər apardılar ki, bəs Canı Yağub sənin əmrini pozub qızı hərəmxanaya gətirməyib evlənib. Padşah o saat əmr elədi ki, çoban Canı Yağubu tutub gətirsinlər. Səhər tezdən Canı Yağubu tutub gətirdilər. Padşah cəlladlara əmr elədi ki, onu oda atıb yandırsınlar.
Hələlik Canı Yağubu burada qoyax, sizə xəbər verək qızdan. Qız çox ağıllı-kamallı idi. O bilirdi padşah Canı Yağubu öldürdüb sonra onu alacax. Odu ki, həmin gün bir az çörək götürüb evdən qaçdı. Yazıx bilmirdi ki, hara qaçsın, elə bir cığırı tutub gedirdi. O qədər getdi ki, gəlib bir meşəyə çatdı. Geçə qurt-quş yeməsin deyə çıxıb bir ağacın başında yatdı. Səhər gözünü açanda gördü başının üstündə bir zümrüd quşu dayanıb. Demə bu ağacın başı zümrüd quşunun yuvası imiş. Quş dilə gəlib dedi:
– Ey qərib qız, gəl sən heç yana getmə, elə qal burada, mənim də balalarımda gözün olsun. Sənə yaxşılığım dəyər. Nə çətin işin olsa əlac edərəm.
Qız razı olub Zümrüd quşunun yanında qaldı. Sonra başına gələn bütün əhvalatları quşa nağıl elədi.
Quş dedi:
– Ey qız, sən qırx tulux su hazırla, onlarım hamısını bağla birbirinə.
Gedib Canı Yağubu ölümnən xilas eləyəcəm.
Qız qırx tulux suyu hazır elədi. Quş tuluxları caynağına alıb başladı göynən uçmağa. O qədər getdi ki, axırda gəlib çatdı Moltanı padşahının barigahına. Bu o vaxt idi ki, cəlladlar Canı Yağubu əli-ayağı bağlı gətirib oda atırdılar. Vəzir padşahın qabağında baş əyib nə qədər yalvardısa da Canı Yağubun günahından keçmədi. Cəlladlar onu bir çuvala salıb düz odun içinə atdılar. Elə bu vaxt Zümrüd quşu göydən dimdiyiynən tuluxları bir-bir deşib hamısının suyunu boşaltdı odun üstünə. Göydən o qədər su töküldü ki, padşahın sönməz odu söndü. Hamı bu işə məəttəl qaldı. Vəzir yenə irəli yeriyib dedi:
– Qibleyi-aləm, gördünmü bu yazığın günahı yoxdu. Günahı olsaydı belə möcüzə olmazdı.
Padşah bu möcüzədən sonra Canı Yağubu öldürmədi, amma onu öz torpağından qovdu. Canı Yağub da yol başlayıb az getdi, üz getdi, dərə-təpə düz getdi, gəlib çatdı həmin zümrüd quşunun yuvasına. Baxıb gördü öz əmisi qızı da buradadı, sevindiklərindən hər ikisinin gözləri yaşardı, bir-birini qucaqlayıb duz kimi yaladılar. Zümrüd Canı Yağubu da öz yanında saxladı. Bunları burda qoyax, görək padşah necə oldu. Moltanı padşahının bir oğlu, bir də qızı var idi. Oğlu yenicə evlənmişdi, qızı hələ ərə getməmişdi. Padşahın saçına dən düşmüşdü, amma yenə şorgözlüyündən əl çəkməmişdi. İndi də oğlunun arvadına aşiq olmuşdu. Padşah tez-tez gəlinini yanına çağırıb onun başını sığallayırdı, öz arvadı nə bişmiş bişirirdisə yemirdi, deyirdi:
– Ay sənə çor dəysin, bu nədi bişirirsən? Qoy gəlinim bişirsin.
Yazıx gəlin də əvvəllər bu işdən heç nə başa düşməyib, qaynatasının sözünnən çıxmırdı. Ona hər cür bişmiş bişirirdi. Bir gün belə, beş gün belə, axırda gəlin padşahın kələyini başa düşdü. Amma qorxusundan ərinə heç nə deyə bilmədi. Qız padşahın kələyini biləndən sonra daha onun yanına getmədi. Padşah gördü nə qədər ki, oğlu sağdı, gəlinini ələ gətirə bilməyəcək. Odu ki, oğlunu öldürmək fikrinə düşdü.
Padşah vəziri çağırıb dedi:
– Vəzir, gərək oğlumun başını əkib, onun arvadını mənə alasan.
Vəzir təəccüblənib dedi:
– Padşah sağ olsun, belə də namərdlik olar? Ata da öz oğlunun arvadını alar? Nə istəyirsən elə, mən bu işə məhəl qoya bilmərəm.
Vəzirin sözləri padşaha toxundu, cin vurdu kəlləsinə, dedi:
– Vəzir, sən həmişə mənim əmrimdən boyun qaçırdırsan, bu günnən səni baş vəzirlikdən çıxardıb qoydum vəkil.
Vəzir yenə padşaha baş əyib dedi:
– Hökm sizindi, nə istəyirsiniz eləyin.
Padşahın vəkili çox kələkbaz, həm də yaltax adam idi. Özü də çoxdan istəyirdi ki, baş vəzir olsun. Padşah həmin vəkili özünə baş vəzir elədi. Köhnə vəziri də vəkilin yerinə keçirtdi. Padşah təzə vəziri yanına çağırıb əhvalatı ona söylədi. Vəzir o saat dedi:
– Qibleyi-aləm sağ olsun, bu nə çətin işdi ki, mən onu elə bu gün elərəm, sən özünü yalandan azarlılığa qoy, oğlunu yanına çağırtdır, sonra da göndər mənim yanıma, daha dalısıynan işin olmasın. Mən onu elə yerə göndərim ki, bir də ömründə qayıtmasın.
Padşah o saat oğlunu yanına çağırtdırıb dedi:
– Oğul, yaman bərk azarlamışam, ölüm yasdığındayam, istəyirsən ki, mən yaxşı olum, get vəzirin sözünnən çıxma, o mənim dərmanımı bilir.
Oğlan atasının sözünə inanıb gəldi vəzirin yanına.
Vəzir oğlanı görən kimi onu dilə basıb dedi:
– Ey kiçik şahzadə, əgər atanın dirilməyin istəyirsənsə, gərək gedib Səməndər1 bağının çiçəyini tapıb gətirəsən. Atan onu iyləsə o saat yaxşı olacax.
– Ay yazıx, atan səni qəsdən ölümə göndərir ki, gedib qayıtmayasan, sonra da məni özünə arvad eləyə, gəl sən bu səfərə getmə.
Oğlan dedi:
– Kəs səsini, utanmazın biri, mənim atama şər atma.
Oğlan sözünü deyib düşdü yola. Az getdi, çox getdi, gəlib çıxdı bir meşəyə. Baxdı ki, uzaxda bir qalaça görünür, başladı qalaçaya sarı getməyə, ha getdisə çata bilmədi. Başını qaldırıb qalaçaya baxanda elə bildi ki, budu burdadı, amma nə qədər gedirdisə qalaça ondan bir o qədər uzaxda görünürdü. Düz qırx gün, qırx gecə yol getdi, gəlib qala çaya çata bilmədi. Demə bu qalaça tilsim imiş. Axırda yorulub meşədə bir ağacın dibində oturdu. Bir də gördü ki, çoban Canı Yağubnan nişanlısı budu burda, yanlarında da Zümrüd quşu. Canı Yağub oğlanı tanıdı, qılıncını çəkib onu öldürmək istədi. Zümrüd dilə gəlib dedi:
– Canı Yağub, ürəyindəki fikri çıxart getsin, o da sənin kimi padşahın kələyinə keçib.
Canı Yağub zümrüd quşunun sözünə baxıb qılıncını taxdı qınına.
Quş dedi:
– Oğlan, hardan gəlib, hara gedirsən?
– Atam xəstədi, ona Səməndər bağının çiçəyini aparmağa gəlmişəm, nə qədər axtarıram, tapa bilmirəm.
– Ey cavan, gəl bu sövdadan əl çək, atan səni qəsdən ölümə göndərib.
Oğlan quşun sözünə baxmayıb dedi:
– Mən atama söz vermişəm, bu yolda öldü var, döndü yoxdu.
Quş gördü yox, bu cavan olsa da, çox mərd adamdı. Odu ki, dedi:
– Ey oğlan, Səməndər çiçəyi Şam qalasındadı, ora da tilsimlidi, sən nə qədər yaxınlaşsan, o qədər do ora səndən uzaxlaşacax. Səni ora mənnən savayı heç kim apara bilməz.
Quş qanadlarını açıb dedi:
Oğlan Zümrüd quşunun qanadları arasında oturub gözlərini də yumdu. Quş göyə qalxıb üç gün, üç gecə yol getdi, aparıb oğlanı həmən qalaçanın yanında yerə qoydu dedi:
– Bax, o qapının yanındakı oxu, yayı bir ağacnan götürərsən. Qapının başında yanan şam var. Bu oxnan o şamın yanan yerini vurarsan, nə badə şamın özünü vurasan, onda yanıb kül olarsan. Özü də çalış birinci oxda vur. Əgər üç oxa şamın odunu keçirəmməsən, daş olacaxsan. Quş tükünnən də bir çəngə qopardıb oğlana verdi ki, harda dara düşsən yandırarsan, gəlib sənə kömək edərəm.
Zümrüd quşu sözünü qurtarıb qalxdı havaya. Oğlan Zümrüd quşu dediyi kimi bir ağacnan qapının yanından asılmış
oxu, yayı götürüb qapının üsdə yanan şamı nişan aldı. Birinci oxu atanda ox şamın yanından keçdi. O saat oğlan dizinə qədər daşa döndü. İkinci oxu atanda o da şama dəymədi, oğlan qurşağa qədər daş oldu. İstədi üçüncü oxu atmasın. Bir xeyli fikirləşdi ki, mərd adam yolunnan, sözünnən dönməz, ölsəm də, qalsam da gərək şamın odunu söndürəm.
Odu ki, oxu çilliyə qoyub şamın odunu nişan aldı. Oxu bu dəfə düz dəyib şamın odunu keçirdi. O saat bir nərilti, gurultu qopdu. Oğlan baxdı ki, ayağının daşları töküldü, qapı öz-özünə açıldı. Oğlan ehtiyatla içəri girdi. Gördü ki, burda quş iliyi, can dərmanı, hər nə desən var. Amma uzaxdan hər nəyə baxırsan par-par parıldayır. Gəl məni gör, dərdimdən öl deyir. Elə ki, yaxına gedirsən, adamı bürkü vurur, az qalır yansın. Dünyada nə qədər gül-çiçək varsa, hamısından burda var.
Hər çiçək yeddi cür rəng verir, özü də hamısı qarın içindədi. Hara baxırsan qardı. Bağın ortasında böyük bir su hovuzu var, hovuzun qırağında qarın üstündə adam boyda gözəl bir quş yatıb ki, tükünün hərəsi min rəngə çalır. Amma bu quşun gözünnən yaş tökülür. Bağda o qədər gül-çiçək var ki, adam bilmir Səməndər çiçəyi hansıdı.
Oğlan çox yorulmuşdu, bir ağacın dibində uzanıb mürgülədi. Bir də gördü ki, iki göyərçin gəlib həmən ağaca qondu. Göyərçinlər oğlanı görüb öz-özlərinə dedilər:
– Bacılı-bacılı, bilirsənmi bu oğlan kimdi?
O biri göyərçin dedi:
– Bacılı-bacılı, bilirəm, bu, moltanı padşahının oğludu. Gəlib ki, Səməndər çiçəyi aparsın, amma bilmir ki, hansı çiçəyi dərsin.
O biri göyərçin dedi:
– Ay bacılı, gərək o oğlan o qədər gözləyə ki, Səməndər quşu od tutub yana, onun külünün içinnən bir qor kimi yumurta çıxa, o külün qırağınnan bir çiçək göyərə, o çiçək Səməndər çiçəyidi. Özü də onu köklü qopartmax olmaz, onda o adam özü də yanıb kül olar. Gərək çiçəyi elə qoparda ki, kökü yerdə qala. Göyərçinlər sözlərini deyib uçdular. Oğlan bu sözlərin hamısını eşidirdi. Odu ki, gəlib həmin hovuzun qırağında gizləndi. Bir də gördü ki, Səməndər quşu qarın üstünnən pərvaz eləyib uçdu, göyə qalxan kimi hər yeri od tutdu, başladı yanmağa. Özünü vurdu su hovuzuna, başladı suyun içində də yanmağa, yenə sudan çıxıb qarın içinə girdi.
Qar da onun odunu keçirə bilmədi. O qədər yandı ki, tamam külü çıxdı. Külün ortasında bir balaca qor işıldayırdı. Qor yavaş-yavaş böyüyüb bir yumurta oldu. Külün qırağınnan bir çiçək göyərdi. Oğlan tez yerindən qalxdı, çiçəyi elə qopartdı ki, kökü yerdə qaldı. Düz birbaş qapıdan çıxıb gəldi atasının torpağına. Getdi evlərinə, gördü arvadı yoxdu. Səməndər çiçəyini götürüb gəldi atasının yanına. Yaltax vəzir oğlanı görüb padşaha xəbər verdi ki, tez yorğan-döşəyə gir, oğlun çiçəyi gətirib gəlib. Vəzir gedib oğlanı atasının yanına gətirdi. Oğlan atasına baş əyib Səməndər çiçəyini verdi. Bir xeyli söhbətdən sonra oğlan vəzirnən çıxıb getdi. Oğlan dedi:
– Vəzir, mənim əhli-yalım evdə yoxdu, bəlkə biləsən hara gedib?
Vəzir hiyləgər dilini işə salıb dedi:
– Hal-qəziyə, sənin arvadın atana şər atıb ki, guya onu almax istəyir.
Padşahın da qəzəbi tutub, onu zindana saldırıb. Oğlan inanıb bir söz demədi.
Oğlan gedəndən sonra padşah vəziri çağırtdırıb dedi:
– Vəzir, oğlum qayıdıb gəldi, bir tədbir tök onun başını batırax.
Vəzir dedi:
– Padşah sağ olsun, bu dəfə onu elə yerə göndərim ki heç sümüyü də tapılmasın.
Vəzir padşahı öyrətdi ki, çağır oğlunu de ki, oğul sənin gətirdiyin bu çiçəyi iyləyəndə bir az yaxşı oluram. Amma hələ ayax tutub yeriyə bilmirəm. Rəmmallar deyir ki, rəml alması2 yesən tamam cavanlaşıb sağalacaxsan. İndi mənim diriliyimi istəyirsənsə, get rəml alması tap. Oğlan atasının sözünnən çıxmayıb razılıx verdi. Elə həmin gün yola düşüb rəml alması axtarmağa getdi. Az getdi, çox getdi, axırda yoruldu. Birdən yadına düşdü ki, ay gidi, Zümrüd quşunun qanadını yandırım, gəlib mənə kömək eləsin. Tez quşun tükünü oda tutdu, tükün iyinə Zümrüd quşu o saat gəlib dedi:
– Oğlan, mənə nə qulluq?
Oğlan dedi:
– Atam indi də məni rəml alması gətirməyə göndərib, yerini tapa bilmirəm.
Quş dedi:
– Oğlan, mən keçən dəfə də dedim, atan səni ölümə göndərir, sən inanmadın. Bu dəfə də sənə kömək eləyəcəm. Amma üçüncü dəfə atan səni öldürdəcək, çalış ələ düşmə. İndi yolun sağ tərəfiynən gedərsən, qabağına böyük bir dağ çıxacaq. Orda qoca bir abid var, ondan soruşarsan, o sənə yolunu öyrədər.
Quş sözünü deyib getdi. Oğlan başladı quşun dediyi dağa sarı getməyə. O qədər getdi ki, gəlib çatdı həmən dağa. Gördü burda bir qoca kişi var, tək-tənha ömür sürür. Oğlan qocadan rəml almasının yerini xəbər aldı. Qoca abid dedi:
– Mənim yüz yaşım var, hələ rəml almasını görməmişəm, eşitməmişəm; get, o biri dağda mənnən böyük qardaşım var, bəlkə o bildi.
Oğlan bir neçə gün təzədən yol gedib ikinci dağa çatdı. Gördü burdakı qoca lap əldən düşüb. Qocaya yaxınlaşıb ondan rəml almasının yerini soruşdu. Qoça abid dedi:
– Mənim üç yüz yaşım var, hələ rəml almasını görməmişəm, eşitməmişəm.
Üçüncü dağda mənim böyük qardaşım var, onun yeddi yüz yaşı var, get onun yanına, bəlkə o bildi.
Təzədən oğlan yeddi gün, yeddi gecə yol gedib, hündür bir dağın başında qoca abidi tapdı. Bu abidin üzünə baxan ona on iki yaş verərdi.
Oğlan abiddən rəml almasının yerini xəbər aldı. Abid dedi:
– Oğlan sənə üç sual verəcəm, cavab verə bilsən gedib rəml almasını gətirəcəksən. Biri budur: o nədi ki, uzaxdan hər şeyə can verir, yaxınına gedəndə onu külə döndərir?
Oğlan bütün elmləri oxuyub açarını qoymuşdu çibinə, odu ki, dedi:
– O gündü uzaxdan adama can verir, yaxına gedəndə yandırıb yaxır.
Qoca dedi:
– O sudu ovuc-ovuc içərsən can verər, dəryaya düşərsən öldürər.
Qoca dedi:
– Bəs o nədi ki, yavaş əsib yandırar, bərk əsəndə söndürər.
Oğlan cavab verdi:
– O yeldi, meh vuranda odu püfləyib yandırar, bərk əsəndə söndürər.
Qoca dedi:
– Oğlum, əhsən, suallarımın hamısına düz cavab verdin. İndi sən rəml alması gətirməyə layiq oğlansan. Qoça özünün dağda bəsləyib saxladığı yel atının balasını, bir də barmağındakı üzüyün birini oğlana verib dedi:
– Al, bunları sənə bağışladım. Bu yel atı səni hər xatadan-baladan qurtarıb düz rəml dağına aparacax, yolda sənə ilan-çayan, hər nə rast olsa üzüyün qaşını tutarsan onların gözünə, hamısının gözü qamaşacax, sənə yol verəcəklər. Özü də rəml almasını əlinlə dərmə, bir ucu haça ağac tapıb dərərsən.
Oğlan qocanın əlinnən öpüb yola düşdü. Yel atı quş kimi uçurdu. O qədər getdilər ki, yolda qabaxlarına ilanlar, çayanlar, əjdahalar çıxıb onu öldürmək istədilər. Oğlan üzüyün qaşını bunların gözünə tutan kimi hamısının gözü qamaşıb geri çəkildi. Oğlan çox çətinliklə gedib bir dağın ətəyinə çıxdı. Gördü bura bir qoruğa oxşayır. Hər yer amyaşıldı. Özü də yeddi başlı bir div hər qoluna yeddi dəyirman daşı keçirib buraların qoruğunu çəkir. Oğlan üzüyü tez divin üzünə tutub, yel kimi atını sürdü. Div elə bildi gün düşür. Odu ki, gözünü açmadı. Oğlan bir azca da getmişdi, gördü dağın başından meyvələrin bir ətri gəlir ki, adam valeh olur. Baxdı ki, burda dünyadakı bütün meyvələrin hamısından var. Tez bir haça ağac tapıb bir alma dərdi. O saat alma ağacı dilə gəlib dedi:
– Ay haray, qoymayın məni dərdilər.
– Səni kim dərdi?
Ağac dedi:
– Məni ucu haça ağac dərdi.
Cavab gəldi ki:
– Yalan demə, ağac da ağacı dərərmi?
Oğlan almanı götürüb mindi yel atına, düz gəlib çıxdı öz vilayətinə. Gördü ki, şəhərdə bir hay-küy var, nə təhər. Bir adama yaxınlaşıb soruşdu ki, bu nə səs-küydü. Dedilər ki, padşah şikardan qayıdır. Oğlan yaxınlaşıb gördü öz atasıdı. Amma oğlan özünü tanıtdırmadı. Atası evə gedən kimi almanı götürüb getdi onun yanına. Yenə vəzir oğlanı görən kimi tez özün salıb padşahın yanına dedi:
– Evin yıxılmasın, nə durubsan dur gir yerə, oğlun rəml almasını da gətirib gəlib.
Padşah o saat yorğan-döşəyə girib başladı hıqqıldamağa. Oğlan gəlib atasıynan görüşəndən sonra almanı qoydu onun qabağına.
Padşah dedi:
– Oğul, sən gedəndən heç yerimnən tərpənə bilməmişəm. Sənin yolunu gözləyirdim.
Oğlan dedi:
– Ata, niyə yalan deyirsən, bəs indicə şikardan gələn kim idi?
– Sən nə cürətnən mənə belə cavab qaytarırsan, itil gözümün qabağından.
Sonra da vəziri yanına çağırıb dedi:
– Vəzir, nə olur-olsun, oğlumu öldürməlisən.
Vəzir dedi:
– Şah sağ olsun, bu ki rəml almasını gətirdi, hara yollasan qayıdıb gələcək, əmr ver boynunu vurdurax ki, atasına şər atıb. Bəli, padşah o saat əmr verdi ki, sabah oğlunun boynunu vursunlar. Padşahın köhnə vəziri əhvalatı eşidib, gecəynən özünü saldı zindanbanın yanına, padşahın möhrünü göstərib dedi:
– Padşah məni göndərdi ki, oğlunu aparım, bir-iki kəlmə sözü var desin, sonra yenə gətirəm.
Zindanban inanıb oğlanı buraxdı. Vəzir oğlanı da götürüb getdi o biri zindanbanın yanına, yenə padşahın möhrünü görsədib dedi:
– Ey zindanban, padşah deyir ki, gəlinimi gətirin yanıma, bir-iki kəlmə ona sözüm var.
– Vəzir, bəs indi nə eləyək?
– Oğlum, qaçıb bu vilayətdən uzaxlaş, yoxsa sabah atan sənin boynunu vurduracax.
Vəzirdən çox razılıq eləyib ondan ayrıldılar. Elə gecəynən oğlan gəlib evdən qoca abidin bağışladığı atı da götürdü, arvadını da tərkinə alıb başladı getməyə. Yolda arvad dedi:
– Yaxşı, indi biz hara gedirik?
– Yolumuzun üsdündə bir meşə var. Orda Zümrüd quşu olur. Atamın zülmünnən qaçanların hamısı gedib o quşa pənah gətirir. Biz də gəl gedək ora.
Odu ki, bir gün qızını yanına çağırıb dedi:
Qız dedi:
– Ata, həlbəttə, bağbanın öz yetirdiyi meyvələrdən yeməyə haqqı var.
Qız bu sözləri deyən kimi padşah ona afərin söyləyib dedi:
Qız bu söhbətdən heç nə başa düşməyib dedi:
– Ata, nə toy?
Padşah dedi:
– Qızım, o bağban ki deyirdim, o mənəm, sən də mənim yetirdiyim həmən meyvəsən. Səni özgəyə ərə verincə elə özüm niyə almıram.
Qız əvvəlcə elə bildi atası zarafat eləyir. Amma sonra gördü yox, işlər ayrı cürdü. Yazıx qız oradan qaça-qaça gedib çıxdı atasının baxçasına. Bir ağacın altında oturub başladı ağlamağa. Elə bu vaxt padşahın köhnə vəziri bağı gəzirdi. Bir də gördü ki, padşahın qızı ağacın altında təkcə oturub gözünün yaşını sel kimi axıdır. Vəzir yavaşca qıza yaxınlaşıb dedi:
Qız çox çalışdı ki, dərdini deməsin, amma olmadı, vəzir əl çəkmədi.
Axırda qız başına gələn əhvalatı vəzirə söylədi.
Vəzir başını silkələyib dedi:
– Qızım, sənin atan elə zalım adamdı ki, heç kimə rəhm eləməz.
Əgər o deyəni eləməsən səni öldürəcək. Odu ki, gəl sən bir nökər paltarı gey, mən səni bir təhər nökər adıynan saxlayım, görək axırı hara çıxır.
Qız dedi:
– Vəzir, mən bilirəm sən çox rəhmli adamsan, məni ölüncə evində saxlarsan. Amma atam bu işi bilsə səni də mənə qatıb öldürdər. Mən sənin qanına bais olmax istəmirəm. Yaxşısı budu elə baş götürüb bu xaraba vilayətdən uzaxlaşım.
– Qızım, sənin atanın zülmünnən qaçanların hamısı gün çıxan tərəfdə, bir meşədə zümrüd quşu var, onun yanına gedirlər. Gəl sən də ora get, bəlkə qardaşını da orda tapdın.
Qız vəzirin sözünə razı olub elə həmin gün ayağına bir dəmir başmax geyib, əlinə bir dəmir əsa alıb paltarını dəyişib, başına da bir qoyun qarnı keçirib başladı gün çıxan tərəfə getməyə. Düz qırx gün, qırx gecə yol getdi. Dərələr aşdı, çaylar keçdi, gəlib bir meşəyə çatdı. Həm yorulmuşdu, həm də yaman susuz idi. Gördü meşədə su şırıltısı gəlir. Bir az gedib gördü qəşəng bulaxdı, suyu dumduru göz yaşı kimi. Əyilib doyunca su içdi. Bir az da meşədən dağ alması, əzgil yığıb yedi. Sonra göy otun üstündə uzanıb başladı mürgüləməyə. Demə padşahın zülmünnən qaçanların hamısı elə bu meşədəymiş. Həmin adamlardan ikisi gəzə-gəzə atlarını sulamağa gəlirmişlər. Bulağın qırağına çatanda görürlər burda bir keçəl yatıb. Tez keçəli oyadıb dedilər:
– Ay keçəl, hardan gəlib, hara gedirsən? Bəs qorxmursanmı bu meşədə səni qurt-quş yeyər?
Qız dedi:
– Heç, yol adamıyam, elə bu tərəfə gedirəm.
Atlılar dedilər:
– Ay keçəl, deyəsən sən Moltanı padşahının vilayətinnən gəlirsən, de görək orda nə var, nə yox?
Qız dedi:
– Mən heç o padşahın adını da eşitməmişəm.
Atlılar dedi:
– Yalan deyirsən.
Qız dedi:
– Yaxşı eləyirəm yalan deyirəm, sizə nə?
Atlıların keçələ acığı tutdu, onu zornan qabaxlarına qatıb düz gətirdilər öz məskənlərinə, öz başçılarının yanına. Qız gördü ki, onu öz qardaşının yanına gətirdilər, heç üstünü vurmadı.
Atlılar öz böyüklərinə dedilər:
– Bu keçəl yaman kələkbaz adama oxşayır, özü də bizi aldadır, hardan gəlib, hara getdiyini də düz demir. Odu ki, tutub sənin yanına gətirmişik.
Padşahın oğlu dedi:
– Ay keçəl, sən kimsən, hardan gəlib, hara gedirsən?
Qız dedi:
Oğlan bu sözü eşidən kimi qəzəblənib əl atdı qılınca ki, keçəli öldürsün. Keçəl dedi:
– Bacı, o nə sözüydü mənə dedin?
Qız dedi:
– Atam indi də məni almax istəyirdi, gücnən qaçıb qurtarmışam. Oğlan bu sözləri eşidən kimi cin vurdu başına, öz-özünə dedi:
– “Ölmək-ölməkdi, xırıldamax nə deməkdi”.
– Ey zümrüd quşu, mən atamı öldürüb bu zülmü yer üzünnən götürmək istəyirəm. Sən nə deyirsən?
– Ey şahzadə, bu lap yaxşı fikirdi, gərək onu sən çoxdan eləyəydin. Sözümə qulaq as, bütün buradakı adamların hamısını özünnən götürüb, get atanın vilayətinə, atanın köhnə vəzirini tap, əhvalatı ona söylə, o sənə qılınc qalxan versin, sonra hücum eləyib atanı öldürərsən. Yoxsa əliboş onun qabağına getmək olmaz. Çünki onun güclü pəhlivanları, qoşunu, qılıncı-qalxanı var.
Padşah gördü ayrı əlac yoxdu, razı oldu. Bəli, padşahnan oğlu girdilər meydana. Tamam üç gün, üç gecə bir-birinə qılınc çaldılar, heç biri qalib gələ bilmədi. Hər ikisi yorulub bir tərəfə düşdülər. Padşah bilirdi ki, üzbəüz oğlunu öldürə bilməyəcək. Odu ki, hiyləyə əl atdı, qəfildən daldan oğluna qılınc vurub öldürmək istədi. Xoşbəxtlikdən oğlan bunu görüb tez qalxanı qabağa verdi. Qılınc qalxana dəyib iki bölündü. Oğlan yerindən qalxıb atasına qeyznən elə bir qılınc vurdu ki, başı yeddi ağac geri düşdü. Əhvalatı görən qoşun təslim oldu. Oğlan padşahın zalım vəzirini də öldürüb özü taxta çıxdı. Atasının köhnə baş vəzirini özünə yenidən baş vəzir, çoban Canı Yağubu da vəkil elədi. Oğlan xəzinənin ağzını açıb camaata payladı. Bacısını yanına çağırıb dedi:
– Bacı, bax, sənin intiqamını aldım, indi kimə istəyirsən gedə bilərsən.
Qız dedi:
– Qardaş, baş vəzir bizə çox yaxşılıq eləyib, onun oğlu da özü kimi ağıllı, ədalətli adamdı.
– Məsələ aydındı, – deyə qardaşı cavab verdi.
Vəzirin oğlu belə günü çoxdan gözləyirdi. Elə həmin gün toy tədarükü görüldü. Yeddi gün, yeddi gecə toy elədilər. Onlar yeyib-içib yerə keçdilər, siz də yeyin, için, xoş gün keçirin."
"Bəli, nağıl binasını qoyaq yavaş-yavaş, olum qapında qulnan qaravaş.
Dövlətli plova şıllaq vurar, kasıb tapmaz bir kasa bozbaş. Biri varımış, biri yoxumuş, Mahmud adında bir tacir varımış. Bəli, belə deyirlər, tacir Mahmudun oğul sarıdan üzüqara, amma qız sarıdan elə keyfi kökdü ki, xoruz tək damağı şax-şax şaqqıldayırdı. Tacir Mahmudun Nigar xanım adlı bir qızı vardı, elə gözəldi ki, baxanın ağlı başından çıxıb, dəli-divanə olurdu.
Nigar, nə Nigar, hər saç hörüyü bir salxım qara şanı. Alnı ay kimi, zülmatlara işıq salır. Qaşları elə bil qüdrəti-ilahinin qələmiylə çəkilib.
Gözləri qara, kirpikləri yayından çıxmış ox kimi, rəngi sürməyi çalır.
Burnu hind fındığı. Yanaqlarına elə bil bir şüşə qan çilənmişdi, ləbləri şəkər, sinəsi mərmər kimi par-par parıldayır. İncəbelli, uzunboylu, şux dayanışıqlı, ceyran yerişli bir maraldı. Bəli, görək belə bir nemət kimə qismət olar.
Tacir Mahmudun qapısını elçilər qızdan ötəri qırıb çatırdı. Mahmudun da istədiyi o idi ki, özünə bab olan bir adam tapsın. Bir gün bazar tacirlərinin birisi Mahmudun gözünə çox şirin gəldi. Mahmud onun əsil-nəsəbini öyrənəndən sonra həmin tacir İlyası çəkdi dükana, birə-üç alverlərini artırıb tay da möhkəmlətdi.
Bir gün Mahmud qızı Nigarı yanına çağırıb dedi:
Nə deyirsən?
Ağzını doldurub istədi deyə: Yox razı deyiləm, sonra öz-özünə fikirləşdi yaxşı olmaz, necə olsa atamdı, qəlbini sındırmamalıyam. Nigar xanım atasından bir həftə möhlət istədi. Mahmud çox sevinib razı oldu. Nigar atasından ayrılıb, durub gəldi öz otağına. Ataynan qız birbirindən ayrılıb burda qalsınlar.
Xəbər verim sənə kimdən, Məstandan. Məstan tacir Mahmudun mehtəriydi. Məstan da özünə görə göyçəkdi, amma sağ topuğundan tünd yeriyəndə bir balaca axsaxlığı vardı. Bir gün Məstan Nigarın reyhan bağını sulayırdı, gördü ki, reyhanların arasına bir qız şəkli düşüb.
Məstan şəkli götürüb baxdı, o saat qəşş edib, daş parçası kimi yerə sərildi. Bu tərəfdən də Nigar xanım əlində bir bardaq çay, reyhan bağına enirdi, gördü reyhanlıqda bir cavan bihuş olub, gözəlliyinə söz yoxdu.
Nigar Məstanın başının üstə oturdu, xeyli diqqət edib gördü ki, yerdə bir şəkil var. Əyilib şəkli yerdən götürdü, gördü ki öz şəklidi. Nigar xanım işi başa düşüb, baş barmağını dodağına verib fikrə getdi, özözünə dedi:
– İndi ki, bu mənim şəklimi görüb, bu qədər əziyyətə düçar olub, belə adamlar vəfalı olarlar. Mən də buna aşiq oluram. Nigar xanım Məstana bir könüldən min könülə aşiq olub, oturdu başının üstündə.
Məstanı ayıltdı.
Məstan ayılıb gördü ki, başının üstündə elə bir qız dayanıb ki, gəl görəsən. Məstan dinməz durub, istədi gedə. Nigar xanım Məstanın qolundan tutub dedi:
– Oğlan, Allahdan gizlin deyil, bəndəsindən nə gizlin. Sən mənim ürəyimə çox yatmısan, sənə gedəcəyəm.
Məstan da öz ürəyindəkini Nigara açıb, hər iki aşiq-məşuq əhdpeyman elədilər.
Bir həftə tamam olanda tacir Mahmud qızı Nigarı çağırtdırıb dedi:
– Qızım, bir həftə tamam oldu, nə deyirsən? Kişiyə söz vermişəm.
Nigar xanım ahu gözləriynən atasına baxıb, sonra gözlərini yumdu, başını aşağı tikəndə gözündən mirvari boyda yaşlar töküldü.
Tacir Mahmud xəbər aldı ki, niyə ağlayırsan?
Nigar uduxa-uduxa atasına dedi:
– Gəl, sən ixtiyarımı ver mənə, kimi könlüm tutsa, ona gedim.
Tacir Mahmud Nigar xanımın xətrini çox istəyirdi, amma bu sözü eşidən kimi, büsbütün Nigar xanımdan sidqi sivrilib dedi:
– İndi ki, mənim sözümdən çıxdın, get gözümnən kənara.
Nigar xanım atasının yanından durub birbaş gəldi reyhanlığa, həmin yerdə ki, Məstannan görüşüb əhd-peyman bağlamışdı, o yerdə oturub başladı ağlamağa. Məstan evdən çıxıb gəldi bağa, özünü reyhanlığa yetirib gördü ki, Nigar xanım ağlayır. Xəbər aldı:
– Ey mənim sevdiyim, nə qəza üz verib ki, ağlayırsan?
Nigar xanım bir az qabaq öz atasıynan danışdığı söhbəti Məstana danışdı. Məstan dedi:
– Mənim üstümdə niyə sən öz gününü qara eləyirsən. Mən buna razı ola bilmərəm, gəl sən atanın sözündən çıxma.
Nigar xanım dedi:
– Ey vəfasız, mən sən deyən qızlardan deyiləm. Günümə min qızıl da versələr, sözüm sözdü.
Məstan Nigar xanımdan bu sözü eşidən kimi çox sevindi. Nigar xanımı qucaqlayıb, sarmaşıq ağaca sarınan kimi, bir-birinə sarınıb reyhanlığın bir qırağında uzanıb yatdılar. Eşit tacir İlyasdan. Tacir İlyas eşitmişdi ki, Mahmud qızı Nigar xanımı ona verəcək. Birdən könlünə düşdü ki, gedim Nigar xanımın yanına, bir az söhbət eləyim. Tacir İlyas özünü Nigar xanımın bağçasına yetirdi. İçəri girib reyhanlığa çatdı, gördü ki, Nigar xanımla mehtər Məstan qol-boyun olub yatıblar.
Tacir İlyas əllərini bir-birinə vurub, daban qırmadan özünü tacir Mahmuda yetirdi. Tacir Mahmud evdə oturmuşdu, gördü ki, İlyas nəfəsi yana-yana gəlir, ondan xəbər aldı:
– Nə olub, niyə qaranəfəs olmusan?
Tacir İlyas gördüklərini tacir Mahmuda danışdı. Mahmud tacir İlyasdan bu xəbəri eşidən kimi, durub ayağa birbaş gəldi bağa, oyana, bu yana göz gəzdirib gördü ki, reyhanlıqda Nigar xanımnan Məstan sarmaşıq kimi, bir-birinə sarılıb yatıblar. Mahmud əl atıb yerdən bir böyük daş götürüb istədi Məstanın başına vura. Bu dəmdə Nigar xanım yuxudan ayılıb gördü ki, atası istəyir Məstanı öldürə. Nigar xanım ağlaya-ağlaya dedi:
– Ata, əvvəl məni öldür, sonra Məstanı öldürərsən.
Mahmud nə illah elədi ki, qızı Nigardan yaxa qurtarıb, Məstanı yatmış yerdə vurub öldürsün, ancaq Nigar xanım qoymadı. Mahmud hirsini bir az saxlayıb dedi:
– İndi ki belədi, gərək çıxasız şəhərdən, tay gözümə görünməyəsiniz.
Bunu deyəndən sonra Mahmud çıxıb getdi.
Səsə Məstan ayılmışdı. Nigar xanımdan xəbər aldı:
Nigar xanım necə ki biz demişdik, elə də Məstana nağıl elədi.
– Nə üçün belə fikir eləyirsən?
Nigar xanım Məstandan yarım saata izn alıb gözdən itdi.
Məstanın nənəsi bir neçə gün Nigar xanımnan yeyib, bir yanı üstə yatdı.
Amma bir balaca da Nigardan danışaq. Gəlin var evə düşmən, mala düşmən, ərə deyər can, qaynanaya qusdurar qan. Amma Nigar xanım belə deyildi. Elə gələn kimi, Nigar xanım o yana, bu yana baxdı, gördü ki, ev səliqəynən döşənməyib, tez qolunu çırmalayıb, qaynanasını təmiz çimdirib, baş-gözünü yudu, evi silib süpürdü, öz istədiyi kimi səliqəyə saldı. Məstana təzə paltar alıb, üst-başını düzəltdirdi.
Bəli, hər şeyi səliqəyə salıb, qazıya gedib kəbin kəsdirdi, şadlıq qazanını işə saldı. Məstan bir neçə gün Nigar xanımın yanında qaldı. Bir gün pul qazanmaq niyyətinə düşüb, Nigar xanımdan başqa yerə getmək üçün icazə aldı. Nigar xanımı anasına tapşırıb, xudahafizləşib evdən çıxdı. Məstan çıxıb bazarda gəzinirdi, gördü ki, bir dəstə tacir bir yerə yığılıb söhbət edirlər. Tacirlərdən biri Məstanı çağırıb dedi:
– Oğlan, nökər dayanarsanmı?
Məstan dedi:
– Nə üçün dayanmaram, işimin adı nə olacaq? Mənə nə verəcəksiniz?
Tacirbaşı Məstannan danışıb, onu götürüb öz hücrəsinə gəldi.
Səhər tacir mal alıb qatırlara yüklədi, Məstana verib dedi:
– Apar bi malları Misir şəhərində filan tacirə ver.
Üstəlik bir kağız da yazıb Məstana verdi. Məstan qatırlardan birinə minib yol getməyə üz qoydu. Məstan az gedib, çox dayandı, mənzilbəmənzil, teyyi-mənazil, gedib çatdı Misir torpağına. Qatırları karvansaraya çəkib rahat elədi, çıxıb şəhərə həmin taciri soraqnan gəzib tapdı. Məstan Fəttah verən kağızı ona verib, malları əlbəəl xırıd elədi. Məstan bir müddət Misirdə qaldı. O, bu qalmaqnan iki dəfə Nigar xanıma pul göndərdi.
Bunlar burda qalsın. Gəl sənə xəbər verim kimdən. Su ağacı, cüvəllağı şeytan əməlli, küpəgirən qarının əlindən su içən tacir İlyasdan.
Tacir İlyas oturmuşdu hücrədə. Birdən öz-özünə dedi:
– Ey dili-qafil, bu nə işdi mən tutdum. Axırda qız mənə yox, mehtərin qisməti oldu.
İlyas bu fikirdəydi, birdən yadına düşdü ki, Məstan Misir şəhərindədi.
Nigar xanım da təkdi. Durdu kəndbəkənd gəzməyə. İlyas gəlib çatdı Nigargil yaşayan şəhərə, gəzib dolanıb Nigar xanımın evini tapdı, evi bələdləyib, çıxıb getdi. İlyas gecədən bir pas keçirdib durub getməkdə olsun. Eşit xəbəri Nigar xanımdan.
Nigar xanım Məstan göndərən pulu anasına verib evə xərclik eləyirdi, qalanını da evə şey-şüy alırdı. Bəli, gecə gəlinnən qayınana bayırda yatmaqda olsunlar. Eşit tacir İlyasdan. İlyas üst-başını dəyişdirib, durub gəldi Nigar xanımın evinə. Həyətə girib gördü ki, Nigar xanım səki üstə yatıbdı. Yavaş-yavaş gəldi Nigar xanıma tərəf. İlyas yerə diz vurub, oturdu Nigar xanımın başının üstündə. Nigar xanımın döşünə əl atdı. Nigar xanıma əl vuran kimi, ayılıb gördü ki, sinəsində bir əl gəzir, gözlərini ovub gördü başının üstündə bir nəfər qara paltar oturub. Nigar tez yorğan-döşəkdən durub, əl atdı ki, daş götürüb İlyasın başına vura. Göz gəzdirib daş tapa bilmədi. Gördü ki, divar dibində bir dəyənək var. Dəyənəyi götürüb iki dəfə İlyasa vurdu. İlyas yerə yıxılıb yenə qalxdı, o saat durub qaçdı. Nigar xanım küçə qapılarını bərk-bərk bağlayıb gəlib yıxılıb yatdı.
Karvansaraların birində rahat oldu. Səhər açılan kimi, malı xırıd eləyib, başladı Məstanı axtarmağa. Məstanı tapıb kağızı ona verdi, üstəlik dil cavabı da dedi:
– Anan Nigarın əlindən qan ağlayır. Mən də nəsihətə gəlmişdim, vurub başımı yardı.
Məstan gedib mollanın yanına, kağızı ona oxutdurub əhvalatdan xəbərdar oldu, o, anasının üstünə belə bir kağız yazdı: “Ana, mən gəlincə işi dayandır, gəlib əncam çəkərəm”. Məstan kağızı möhürləyib verdi Tacir İlyasa, dedi:
– Bu kağızı hələ- həlbət yetirərsən anama, dil cavabı deyərsən ki, bir aya kimi çıxıram.
Tacir İlyas mənzilinə gəlib, Məstan verən kağızı açıb oxudu, o saat kağızı cırıb atdı. Özündən belə bir kağız düzəltdi: “Ana, bir aya kimi vətənə gəlirəm. Bir ay içində Nigar xanımı qov getsin. Hərgah qovmasan, gəlib səni də, onu da öldürəcəyəm”. Tacir İlyas qatırını minib qatırları qatdı qabağına, üz qoydu getməyə. Nağıllarda mənzil tez başa gələr. İlyas gəlib çatdı şəhərə, kağızı bir uşağa verib Məstanın anasına göndərdi. Məstanın anası çox ağıllı arvad idi. Bildi ki, kağız oğlundandı.
İstədi ki, kağızı əvvəl özgə adama oxutdursun, sonra versin gəlini Nigara.
Bu dəmdə Nigar gəlib çıxdı, xəbər aldı:
– Nənə, o kağız nədi?
– Gözün aydın olsun, Məstandan məktub gəlib, oxu görək nə yazıbdı.
Nigar xanım kağızı alıb oxuyan kimi, rəngi-rufu qaçıb özündən getdi. Məstanın anası Nigar xanımı bir təhərnən ayıldıb, xəbər aldı ki, nə olub, niyə belə oldun?
Nigar xanım bir söz deməyib, birbaşa durub getdi öz otağına. Nigar xanım ağlaya-ağlaya dedi:
O, gecəni səhərə kimi yatmayıb, fikir elədi. Səhər tezdən durub özünə bir dəst paltar götürüb, üz qoydu bərri-biyabana. Nigar xanım az getdi, çox dayandı, çox getdi az dayandı, gəlib çatdı bir meşənin qırağına.
Meşəyə girib o yana, bu yana baxıb gördü ki, burda bir qalaça var, amma qapıları açıqdı. Qalaçadan içəri girib gördü ki, hazır evdi, amma heç kəs yoxdu. Nigar xanım burda qalmaqda olsun. Eşit bir neçə kəlmə Məstanın anasından. Məstanın anası səhər durub gördü ki, Nigar xanım yoxdu, amma Məstanın göndərdiyi məktub yerdədi. Götürüb kağızı qoydu qoltuq cibinə, başladı Nigarı axtarmağa, nə qədər gəzdisə, Nigar xanımdan bir soraq tapa bilmədi. Evinə gəlib, qara geyinib oturdu; axşama kimi başına döyüb ağladı. Eşit Məstandan. Məstan kağızı göndərəndən sonra başladı darıxmağa. O bir gün öz-özünə dedi:
Məstan gəlib ağasıynan haqq-hesabı üzdü, sonra vətəninə tərəf getməyə başladı. Məstan Nigar xanımı görməyə çox tələsirdi. Ata bir-iki şallaq vurub, bir aylıq yolu on beş günə gəldi evinə çatdı. İçəri girəndə gördü ki, anası qara geyinib. Xəbər aldı ki, niyə qara geyinibsən? Qarı nə ki olmuşdu, oğlu Məstana nağıl elədi, göndərdiyi kağızı Məstana verdi. Məstan kağıza baxıb gördü ki, öz möhürüdü. Aparıb kağızı oxutdurdu, gördü ki, kağız bunun adından yazılıb. Öz yazdığı kağız anasına çatmayıb. İş Məstana aşkar oldu. Gəlib anasının yanına, xəbər aldı:
– Ana, sən tacirnən mənə məktub göndərmisən?
Məstanın anası gözünün yaşını qurudub dedi:
Məstan evdən çıxıb gəldi həmin oğlanı tapdı, xəbər aldı ki, kağızı sənə kim vermişdi? Oğlan dedi:
– İlyas adında bir tacir vardı, o verdi.
Rəmmal rəml atıb İlyasa dedi:
Nigar xanım necə ki, demişdik, gördü ki, burda bir boş ev var, evə girib, gəzib dolandı, gördü ki, burda bir deşik var. Əl vuran kimi daşları töküldü. Bir boş yer açıldı. Nigar xanım gördü ki, burda bir baş daşı var. Baş daşının o tərəf, bu tərəfinə keçib, bir şey başa düşə bilmədi, qırsaqqız olub meşənin içində qaldı. Bir gün Nigar xanımın azuqəsi qurtarmışdı, hər yeri gəzib bir şey tapa bilmədi, gəlib oturdu baş daşının yanında, öz gününə ağlayırdı. Bu dəmdə əli ilişdi baş daşına, gördü ki, baş daşı tərpənir. Baş daşını tərpədib çıxartmağa başladı. Elə ki, baş daşını çıxardıb atdı bir tərəfə, gördü ki, həmin qala gözdən itdi. Özü də bərri-biyabanda bir sərdabənin qırağında oturub. Nigar xanım bildi ki, bu yer tilsimliymiş, öz-özünə dedi:
Sərdabəni tamam söküb gördü ki, burda bir qız xeylağının meyidi var. Onun yanında bir cavan oğlan meyidi var. Onlar xara parçadan bir rəngdə don geyiniblər. Nigar xanım əlini atıb bunların döşündən yapışdı, istədi çəkib sərdabədən çıxarsın. Bu dəmdə hər iki meyidin yaxa düymələri açılıb yerə tökülən kimi qıznan oğlan ayıldı. Nigar xanım qorxub dala çəkildi. Qıznan oğlan bir-birinə baxdılar. Oğlan təzədən qəşş eləyib yerə yıxıldı. Nigar xanım qıza yaxın gəlib xəbər aldı:
– Bu nə işdi, mənə söylə?
Qız sözə başladı:
– Günlərin bir günündə mənim atam öldü. Əmim oğlu atamın sərvətinə sahib olandan sonra məni almaq fikrinə düşdü. Amma mən bu oğlana aşiq olub, əmim oğluna getmək istəmədim. Bir gün əmim oğlu mənə toy eləmək fikrinə düşdü. Mən də bu oğlana qoşulub qaçdım.
Əmim oğlu dalımca atlı salıb məni tutub saldı zindana. Çox incitdi, amma onun dediyinə razı olmadım. Həmin gördüyün bu oğlan mənə vəfalı çıxıb mənim dalımca gəldi, məni tapdı, götürüb qaçdı. Biz bir yerdə bir çadır qurub düz bir il qaldıq. Bizi tilsimə salan mənim əmim oğludu.
– Hərçəndi ki, Məstan mənə vəfasız çıxdı, eybi yoxdu, gərək mən ona vəfalı çıxam.
Qız bunları da qatıb yanına getməyə başladı. Eşit Məstannan. Tacir İlyas baş-gözünü sarımışdı ki, Məstan onu tanımasın. Bunlar bir müddət yol yoldaşlığı elədilər, gəlib çatdılar bir dərənin qırağına. Tacir İlyas vaxtı fota verməyib, Məstanı itələyib dağdan saldı təpəsi aşağı, özü də çıxıb getdi. Məstan dərədə qalmaqda olsun, xəbəri verim sənə kimnən, üç yoldaşdan.
Nigar xanım bu qıznan oğlanı götürüb bir dağın ətəyinə gəldi. Oturub yorğunluqlarını almağa başladılar. Nigar xanım su axtarmağa getdi.
– Ey dili-qafil, əcəb yerdə rastıma gəldin. İndi istədiyim heyfi alaram.
Durub Nigara sarı gəldi. Nigar işi duyub düşmənə aman verməyib, qabnan İlyası elə vurdu ki, başı qarpız kimi yeddi yerdən çatladı. O saat İlyas cəhənnəmə vasil oldu, amma Nigar xanım o qədər ürəyi yanıqlıydı ki, meyitdən əl çəkmirdi. Bu tərəfdən də qıznan oğlan Nigarı çox gözlədilər, gördülər ki, gəlib çıxmadı. Bunlar da durub gəldilər Nigar xanımı axtarmağa. Bir cığıra düşüb, gəlib həmin bulaq üstünə çıxdılar, gördülər ki, Nigar xanım oturub bir meyidin sinəsi üstündə, özü də üz-gözü, əl-ayağı tey qandı.Nigar xanımı meyidin üstünnən götürdülər, əl-üzünü yuyub, xəbər aldılar ki, nə olub, niyə bu adamı öldürmüsən. Nigar xanım ata evinnən tutmuş ta indiyə kimi başına gələn müsibətləri bunlara danışdı.
Bir az oturub dərdləşəndən sonra üz qoydular getməyə. Gəlib bir dərənin içinə çıxdılar. Bunlar dərədə bir zarıltı eşitdilər. Nigar xanım özünü salıb dərəyə gördü ki, Məstandı. Qıznan oğlan da köməyə gəlib, Məstanı dərədən çıxardıb gəldilər. Bu tərəfdən də Məstanın anası intizarnan Məstanın yolunu gözləyirdi. Gördü ki, qapı açıldı, içəriyə dörd adam girdi. Məstanın anası Nigar xanımı tanıyıb, onu bağrına basıb öpdü. Nigar xanım başına gələn müsibətləri qayınanasına danışdı.
Başladı Məstana dava-dərman eləyib sağaltmağa. Məstan sağaldı. Hər ikisi çəkilib xəlvət bir yerdə taxsır və günahlarından keçdilər, başladılar toy eləməyə. Bir gecədə həmin oğlannan qızın, həm də Məstannan Nigar xanımın toyunu elədilər. Çəkib keyflərini iki qız, iki oğlan asudə nəfəs murad hasil elədilər."
"Biri varıdı, biri yoxudu, Yunan şəhərində bir Məmməd Həsən adında padşah varıdı. Bunun heç sonu, züryəti yoxudu. Özü də çox zalım padşahıdı. Hamı padşahlar bundan ehtiyat eləyirdilər. Bunun qonşusunda da bir naxırçı vardı. Bu naxırçının da sonu yoxudu. Padşah fikirləşdi ki, gün çıxandan gün batana kimi cəmi padşahlar məndən qorxur, özümün də varım-dövlətim yerə-göyə sığışmır. Amma neyləyim, bir züryətim yoxdu ki, mən öləndən sonra yerimdə qalsın.
Padşah gecə yatmışdı. Aləmi-vağyada gördü ki, buna deyirlər ki, ey padşah, səhər sübh namazından qabaq dur, get bağçadakı hovuzuna.
Orda suyun üzündə bir alma üzür, onu gətir ortadan tən yarı böl, yarısını ver qonşun naxırçıya arvadıynan yesin, yarısını da özün ye.
Padşah sübh namazından qabaq durdu getdi çarhovuzun qırağına.
Gördü bəli, çarhovuzda bir alma üzür, tez almanı götürdü gəldi evə.
– Arvadıynan yesin.
Yarısını da özü hərəmiynən yedi.
Ay keçdi, il dolandı, bunların hər ikisinin arvadlarının boynuna uşaq düşdü. Hər ikisi vaxt oldu ki, doğdular. Bunların hərəsinin gəldi bir oğlu oldu. Uşaqlarının hərəsini bir dayəyə verdilər. Bunlar bir yaşından gəldi iki yaşına, ikidən üçə, belə-belə altı yaşına çatanda uşaqları məktəbə qoydular. Padşah oğlunun adı Məlik Məhəmməd idi. Naxırçının oğlunun adı Məlik Əhməd idi. Bunları evdən çölə çıxmağa qoymurdular.
Bir molla tutmuşdular, gəlib ikisinə də dərs verirdi. Uşaqlar həmişə qapısı-bacası bağlı bir yerdə otururdular. Həyət üzü görməmişdilər.
Uşaqlar hər ikisi gəldi on beş yaşa çatdı. Bir gün aşpaz götürüb uşaqların xörəyinə bir sümük qoydu. Bunlar xörəklərini yeyib sümüyü oynadırdılar. Sümük pəncərənin şişəsinə dəyib sındırdı. Birdən evə günün şoxu düşdü. Uşaqlar gördülər ki, evdə duvara bir göyçək şey düşüb. Başladılar bunu tutmağa, nə qədər elədilər günün şoxunu tuta bilmədilər. Molla gələndə gördü ki, uşaqlar qan-tər içindədi. Bunlar mollanı görəndə dedilər:
– Bizi niyə burda qırırsan, qoymursan çölü görək? Bax, çöldən nə göyçək şey düşür.
Molla gətirdi pəncərənin sınığından çölü bunlara göstərdi. Onlar gördülər ki, kimi quş oynadır, kimi gəzir, kimi də oynayır, hərə bir işnən məşğuldu. Çöl belə göyçəkdi ki, nə təhər... Mollaya dedilər:
– Get atamıza de, tay biz oxuyub molla olmayacağıq ha. İzin versin çölə çıxaq. Bir at da hazırlasın, ova gedək.
Molla gedib padşaha dedi:
– Uşaqlar deyir ki, bizə icazə versin çıxaq çölə. Özü də bir at yəhərləyib hazırlatsın ova çıxacağıq.
Padşah car çağırtdırdı, qoşunun hamısına xəbər verdi ki, mənim oğlanlarımın yanınca sabah ova gedəcəksiniz.
Məlik Əhmədnən Məlik Məmməd bir-birinə oxşayırdı. Ancaq Məlik Əhməd bir az Məlik Məmməddən ağıydı, yoxsa ikisi də bir-birindən seçilmirdilər.
Uşaqlar geyinib atlandılar, düşdülər yola, getdilər bir düzəngah yerə çıxdılar. Gördülər ki, bəli, burda bir ceyran otlayır. Qoşuna əmr elədilər ki, ətdən çəpər çəkin. Ceyran hər kəsin başının üstündən tullanıb getsə, boynunu vurduracağıq. Bunlar cərgəyə durdular, ceyranın dörd bir tərəfini tutdular. Ceyran o yana baxdı bu yana baxdı, Məlik Məmmədin başının üstündən tullanıb getdi.
Məlik Məmməd dedi:
– Bir adam mənim dalımca gəlsə, bu ad mənə qənim olsun, onu vuracağam.
Heç kəs qorxusundan getmədi. Oğlan dedi ki, gərək o ceyranı özüm tutam.
Hər iki qardaş yola düşdülər; ceyranı qova-qova gətirib qalaçaya saldılar. İstədilər ceyranın dalınca qalaçaya girsinlər, gördülər ki, bir oğlan çıxıb deyir:
– Ey padşahzadələr, mənim ceyranımı niyə qovdunuz?
Məlik Məmmədgil oğlana dedilər:
– Bizim şikarımızı ver, ceyran bizim şikarımızdı.
Oğlan dedi:
– Ay oğlanlar, sizə yazığım gəlir, yoxsa tilsimə salardım, heç çıxa bilməzdiniz.
Bu oğlan girib içəridən bir şəkil gətirib Məlik Əhmədgilə verdi, Məlik Əhməd gördü ki, bir qız şəklidi ki, Allah-taala xoş gündə, xoş saatda yaradıb. Bunu görən kimi, Məlik Məmmədin ürəyi getdi.
Bir azdan sonra ayıldı, bunlar geri qayıtdılar. Yol uzunu Məlik Əhməd buna təskinlik verirdi ki, heç fikir eləmə, qardaş, nə təhər olsa, o qızı ələ gətirərik. Nə fayda, qızın yerini bilmədik, hansı padşahın qızıdı. Məlik Əhməd elə bir pəhləvandı ki, Rüstəmə əvəz.
Qardaşına dedi:
– Qardaş, bu başı bədəndən gərək ya cida eləyəm, ya da o qızı tapam.
Məlik Məmməd evə qayıdıb şəkli gətirib qoydu atasının qabağına.
– Ey oğul, o boş fikirdi, bu qız yeddiqardaş devin bacısıdı. Mən düz yeddi dəfə onların üstə qoşun göndərmişəm, qoşunumu təmiz qırmışlar.
Onu almaq olmaz. Həmin qızın adına Gülü-Qahqah deyərlər. O qıza cəmi padşahlar aşıqdı, ancaq ələ gətirə bilmirlər. O qız tilsimlidi.
Mən sizə qoşun verə bilmərəm ki, aparıb qırdırasınız. O qızın bəlkə könlü olub, özü gəlsə, bu iş mümkündü.
Məlik Əhməd dedi:
– Ay qardaşlar, mənə qoşun lazım deyil, ancaq yolunu de ki, hara gedəcəyəm. Bu baş nə qədər ki, sağdı, gərək o qızı gətirəm.
Padşah dedi:
– Bəli, gündoğan tərəfə getsəniz, qızı tapa bilərsiniz.
Gün batanda gedib bir yerə çatdılar. Gördülər ki, qırx pilləkənli bir evin aynasınnan bir qız baxır. Bunu görəndə Məlik Məmmədin az qaldı ürəyi getsin. Məlik Əhməd ona bir az təsəlli verib dedi:
– Bizi biabır eləmə, özünü toxdat.
Qız da Məlik Məmmədi görən kimi, bir könüldən min könülə aşiq oldu. Qız dedi:
– Ey oğlan, mənə çox padşahlar aşiqdi, amma qardaşlarım onların qoşununu qırıb tərk edib, məni heç kəsə vermirlər, ancaq sənə indi bir şey öyrədəcəyəm. Mənim bir taxtam var ki, gərək suda elə axıdasan suya dəyməyə. Bir də bir qazanım var, yeddi dəmirçi hərəsi onun bir küncündə oturub çəkic döyür. Qazan o qədər böyükdü ki, bunların səsi, bir-birinə çatmır. Gərək onu suynan doldurub götürəsən bir gilə də su yerə düşməyə. Mən də qardaşlarıma demişəm ki, hər kəs taxtanı axıtsa, o qazanı da doldurub gətirsə, ona gedəcəyəm. Gələndə sənə deyəcəklər ki, bu taxtanı axıt, qazanı doldur. Onda sən de ki, taxta, Gülü-Qahqah eşqinə nə sən suya dəy, nə su sənə. Qazanı da doldur, deynən: qazan, Gülü-Qahqah eşqinə qalx. Qazan özü qalxacaq. O vaxt qardaşlarım heç söz deməyib, məni sənə verəcəklər.
Axşam oldu, qızın qardaşları gəlib gördü ki, iki oğlan oturub. Birinin sifətinə baxanda elə bil Rüstəm qəbirdən dirilib gəlib. Böyük qardaş dedi:
Oğlan qazanın qulpundan yapışıb basdı suya, dedi:
– Gülü-Qahqah eşqinə, qazan, qalx.
Qazan qalxdı. Sonra oğlan taxtanı götürüb atdı suya, dedi:
– Taxta, Gülü-Qahqah eşqinə nə suya dəy, nə su sənə dəysin.
Bəli, taxta sudan bir az qəlbi axmağa başladı. Qardaşlar bunu görən kimi bir molla gətirib qızın kəbinini Məlik Məmmədə kəsdirdilər.
Məlik Məmməd qıznan oturub evdə söhbət edirdi. Şikara da gedəndə bu qızın yeddi qardaşı, bir də Məlik Əhməd gedirdi. Bir gün qıznan Məlik Məmməd söhbət edirdi, birdən əlini bunun kürəyinə vurdu, bir yumru var, dedi:
– Ay qız, deyirlər hər gözəldə bir eyb olar, bu yumru nədi?
Qız dedi:
– O, eyb deyil. Mənə bir ağ dev aşiqdi, qırx ildi onu tutub salmışam tilsimə. Bu, o tilsimli evlərin açarıdı.
Məlik Məmməd o saat dedi:
– Gərək o evləri açıb, devi mənə göstərəsən.
Qız dedi:
– Gəl açdırma qapıları, açsam dev məni götürüb aparacaq.
Nə qədər elədisə olmadı, yenə dedi:
– Məlik Məmməd, gəl açdırma, açsan ta məni görməyəcəksən.
Məlik Məmməd dedi:
– Xeyr, aç!
Qız qapıların otuz doqquzunu açıb, qırxıncıda dedi:
– Məlik Məmməd, gəl açdırma.
Məlik Məmməd dedi:
– Xeyr, aç!
Qız yenə dedi:
– Qapını açan kimi, dev məni aparacaq, gəl açdırma.
Oğlan dedi:
– Xeyr, gərək açasan!
Qız qapını açdı. Açan kimi dev qızı götürüb, ya Əli mədəd deyib getdi. Məlik Məmməd qaldı məəttəl, bilmədi ki, nə eləsin.
Bu qalsın burda. Sizə kimdən xəbər verim, Məlik Əhmədgildən.
Bunlar baxırdılar, gördülər dev qızı aparır. Qızın qardaşları dedi:
– Evin dağılmasın, Məlik Əhməd, qızı dev apardı.
Məlik Əhməd o saat atını minib, üz çevirdi qızın dalınca, Məlik Məmməd də qardaşların yanında qaldı.
Məlik Əhməd dedi:
– Qırx günün səfərinə gedirəm. Qırx günəcən gəldim-gəldim, gəlmədim heç.
Məlik Əhməd üz qoydu getməyə. O qədər getdi ki, çıxdı bir şəhərə. Gördü burda bir adam var, adına Əhmədi-Kəmxörək deyirlər.
Məlik Əhməd soruşdu:
– Buna niyə Əhmədi-Kəmxörək deyirlər?
Cavab verdilər ki:
– Çünki gündə yarım put düyünün xörəyini yeyir.
Əhmədi-çilingi adlı bir adam da varıdı. Bu Əhmədi-Kəmxörəknən Əhmədi-çilingi Məlik Əhmədi görən kimi, onu apardılar, bir quyunun başına; kəndiri bunun belinə bağladılar saldılar quyunun içinə.
Məlik Əhməd girib gördü ki, dev başını qızın dizinə qoyub yatır.
Qız Məlik Əhmədi görən kimi dedi:
– Vay, Məlik Əhməd, niyə gəldin bura. Bu bir məlundu ki, oyansa, səni öldürəcək, çıx get.
Oğlan dedi:
– Sən dinmə.
Qız dedi:
– Məlik Əhməd, sən gətir bunu yavaşca öldür.
Məlik Əhməd dedi:
– Mən namərd deyiləm namərdliknən adam öldürəm, mən mərdliknən öldürəcəyəm.
Məlik Əhməd bir nərə çəkdi ki, az qaldı dağ-daş titrəsin. Dev yuxudan ayılıb əlini atıb Məlik Əhmədin toqqasından yapışdı. Yeddi dəyirman daşını bir daşa nəsb eləmişdi. Bunu götürüb, qalxızdı, gətirdi ki, Məlik Əhmədin başına salsın. O saat Məlik Əhməd devin başına bir qılınc çəkdi. Devin başı iki parça olub, canı cəhənnəmə vasil oldu.
Burdan qızı da götürüb gəldi quyunun ağzına.
Qız dedi:
– Əvvəl sən çıx. Mən çıxsam, səni quyuda qoyub, məni apararlar.
Məlik Əhməd dedi:
Qız dedi:
– İndi ki, belədi, mən çıxıram, əgər səni quyuda qoysalar, al, bu düdüyü çal. Onda boyu bir qarış, saqqalı iki qarış gəlib deyəcək ki, bir də çal. Onda sən de ki, məni çıxart, bir də çalım. Nə vaxt onu çalsan, o saat yanında hazır olacaq. Nə istəsən hazır edəcək.
Məlik Əhməd qızı bir sandığa qoydu, bağlayıb dedi:
– Çəkin.
Quyunun başındakılar qızı çəkdilər, gördülər bir qızdı ki, heç olmayan kimi. Qızı götürüb getdilər. Məlik Əhməd qaldı quyuda. O, düdüyü çaldı, o saat boyu bir qarış, saqqalı iki qarış gəlib dedi:
– Nə qəşəng çaldın, bir də çal.
Məlik Əhməd dedi:
O, Məlik Əhmədi götürüb quyudan çıxartdı. Çöldə düdüyü bir də çaldı.
Məlik Əhməd quyudan çıxandan sonra gəlib çıxdı bir şəhərə.
Gördü Əhmədi-Kəmxörək qıza toy eləyir. Qız da deyir gərək mənim özümün qızıl məcmeyim, qızıl teştim gələ.
Məlik Əhməd gəlib zərgara şəyird oldu. Bunlar da zərgara qızıl gətirdilər ki, bir qızıl teşt, bir qızıl məcmeyi qayırsın.
Zərgar dedi:
– Mən bacarmaram.
– Al, mən qayıraram.
Zərgar dedi:
– Sən dünənki şəyird, nə bacarırsan?!
Məlik Əhməd dedi:
– Sənin işin yoxdu, sən al, mən qayıraram.
Zərgar qızılı alıb dedi:
– Bəli, sabah gəlib apararsınız.
Bunlar gedən kimi Məlik Əhməd düdüyü çaldı. Boyu bir qarış, saqqalı iki qarış hazır oldu. Ona dedi:
– Gedərsən həmin devin teştini, məcmeyisini gətirərsən.
Boyu bir qarış, saqqalı iki qarış o saat gedib gətirdi. Səhər gəlib zərgərdən teştnən məcmeyini alıb apardılar. Qız gördü ki, öz teşti, öz məcmeyisidi. O saat bildi ki, Məlik Əhməd gəlib. Məlik Əhməd bir də düdüyü çaldı, yenə boyu bir qarış, saqqalı iki qarış gəldi. Məlik Əhməd dedi:
– Gedərsən həmin devin atını, qılıncını, geyimini gətirərsən.
Bu, o saat gətirib əsləhəni tökdü Məlik Əhmədin qabağına. Məlik Əhməd altdan geyindi, üstdən qıfıllandı, qılıncı bağladı, qalxanı götürdü düşdü yola. Əhmədi-Kəmxörək də geyinmişdi ki, bəli, gəlin gəlir.
Atlılar gördülər uzaqdan bir atlı gəlir, elə bil Rüstəmdi qəbirdən dirilib. Bunlar hamısı xofa düşdülər. Məlik Əhməd yetişib, ƏhmədiKəmxörəyin də, Əhmədi-çilinginin də boynunu vurdu. Qızı da, Əhmədi-Kəmxörəyin bacısını da götürdü, üçü də atlanıb yola düşdülər.
Yeddi qardaşnan Məlik Məmməd şikardaydı. Qırx gün tamamdı, gördülər üç atlı gəlir. Bunlar dedilər:
– Gərək iki olaydılar, bəs niyə üçdülər?
Məlik Əhmədgil ehtiyat gördülər ki, yola düşüb getsinlər öz vilayətlərinə.
Bunları devlər cah-calalnan, qoşunnan yola saldılar.
Qız dedi:
Bunlar öz atalarının şəhərinin yanına çatdılar. Atası eşitdi ki, oğlu Gülü-Qahqahı gətirir. O saat oğlunun qabağına bir at göndərdi. At gələn kimi Məlik Əhməd vurub atı öldürdü. Sonra padşah bir qızıl quş göndərdi. Quşu da bir ox-yaynan vurub öldürdülər.
Qız dedi:
– O padşah yaman cadügündü. Bir ism-əzəm oxuyub olacaq bir ilan, girəcək bir otağa. Məlik Məmməd də o otağa girəndə vurub onu öldürəcək. Onda sən Məlik Məmməd içəri girməmiş o ilanı öldür.
Padşah əmr elədi ki, oğlum girsin otağa. O otağı ondan ötəri tikdirmişəm.
Məlik Əhməd tez gedib gördü padşah ilan olub ki, Məlik Məmmədi vursun. Məlik Əhməd fürsəti fota verməyib ilanı öldürdü. Məlik Məmməd gördü ki, Məlik Əhməd ilanı vuranda, bu ilan bir nərə çəkdi ki, ay Məlik Məmməd, bəs adam atasını öldürərmi? Gördülər, padşah ölüb düşdü yerə. Məlik Məmməd dedi:
– Bu sirrdən məni agah elə, görüm o atı, o quşu, o ilanı niyə öldürdün?
Məlik Əhməd dedi:
– Gəl xəbər alma, sənin yolunda mən başımı fərmanda qoymuşam, gəl bu sirri açmayaq.
Məlik Məmməd təkid elədi. Məlik Əhməd dedi:
– Bilirsən nə var. Sənin atan qıza aşiqdi. O qız üçün o qədər qoşun göndərirdi ki, alsın, qızın qardaşları qoşunu qırırdılar. Atan atı onun üçün göndərmişdi ki, minəndə səni vurub öldürsün.
Bu sözü deyəndə Məlik Əhməd yarıyacan daş oldu.
– O quşu da onun üçün öldürdüm ki, sənin gözünü tökəcəkdi.
Bu sözü deyəndən sonra da toqqayacan daş oldu.
Məlik Əhməd sözlərini qurtarandan sonra tamam daş oldu yıxıldı qapının ağzına.
Məlik Məmməd atasının taxtına sahib olub padşahlıq eləməyə başladı. Amma Məlik Əhmədin daş olmasından çox keyfsizləşdi. Ay ötdü, il dolandı, bunun külfətinin boynuna uşaq düşdü. Bu arvad barihəmlini vaxt oldu ki, yerə qoydu. Gəldi bunun bir oğlu oldu. Bir gün gördülər ki, üç göyərçin gəldi qondu ağaca. Biri dedi:
– Bacılı-bacılı, bu padşahı tanıyırsanmı?
O biri cavab verdi:
– Yox, bacı, tanımıram.
Bacısı ona dedi:
O biri göyərçin dedi:
– Bacılı-bacılı, bu uşağın nənəsi qıyıb uşağının başını daşın üstündə kəssə, Məlik Əhməd asqırıb durar.
– Yüz belə oğlan qurban olsun Məlik Əhmədə.
Uşağın başını daşın üstə kəsdi. O saat Məlik Əhməd asqırıb durdu ayağa. O biri göyərçin də bunu görəndə dedi:
– İndi ki belədi, mən də bir lələk salacağam, anası uşağının başını qoysun üstə, o lələyi çəksin, onda uşaq anadandoğma kimi olacaq.
Bunu deyib bir lələk saldı. Uşağın başını bədəninə qoyub, lələyi çəkdilər, o saat başı bitişib oldu anadandoğma.
Onlar yedi yerə keçdi, siz də yeyin, dövrə keçin."
"Biri varıdı, biri yoxudu, günlərin bir günündə bir padşah varıdı. Bu padşah yatıb gecə yuxuda gördü ki, bir qız gəlib bunun dizinin üstündə oturdu. Padşah bu qızı görən kimi, bir könüldən min könülə ona aşiq oldu. Padşah yuxudan ayılan kimi çox keyfsiz oldu, çox çalışdı ki, qızı tapsın, amma tapa bilmədi. Padşah divan-dərə işini buraxıb qızı axtarmağa başladı, ağlamaqdan onun iki gözləri tutulub oturdu evdə.
Günlərin bir günündə padşah bütün şəhər əhlini yığıb, məclis qurub dedi:
– Ey adamlar, kimdi sizlərdən bir nəfər gedib mənim gözümün dərmanını gətirsin?
Daşdan, divardan səs çıxdı, bu adamlardan səs çıxmadı. Amma padşahın iki oğlu varıdı, biri rəiyyət qızından kiçik oğluydu ki, adı da Məlik Ducar idi, o biri də şah qızından olan böyük oğluydu.
Padşahın böyük oğlu gördü ki, atasının əlindən camı alan yoxdu, ayağa durub camı əlindən alıb dedi:
– Ata, mən gedirəm.
Atı minib oğlan düz üç həftə yol getdi, gedib bir bulağa çatdı, gördü ki, burda bir ağac var ki, hər yarpağı bir yorğan kimidi. Padşahın oğlu bu yarpaqdan dərib, qızıl bulağın suyundan da götürüb gəldi atasının yanına. Atası ona dedi:
– Oğlum, gəldin, harayacan getmişdin?
– Qızıl bulağa kimi.
– Mən axşam çıxıb sübh namazını qızıl bulaqda qılmışam. Bundan mənim gözümə dərman olmaz.
Padşah məclis çağırdı, bütün arzuman (Qüvvətli mənasında işlənmişdir) pəhləvanlarını yığıb dedi:
– Kimdi gedib mənim gözlərimin dərmanını tapan?
– Vəzir, atama de, icazə versin mənə gedib gözünün dərmanını tapım.
Vəzir padşahın yanına gedib dedi:
– Məlik Ducar getmək istəyir.
Padşah dedi:
Vəzir çox dedi, padşah az eşitdi, axırda padşah razılıq verdi. Məlik Ducar mehtərxanaya(At tövləsi mənasındadır) enib gördü ki, burada bir at bağlanıb ki, buna nə minmək olur, nə də düşmək. İstədi mehtərxanadan çıxsın, at dilə gəlib dedi:
– Məlik Ducar, getmə, gəl min dalıma.
At yerə əyildi. Məlik Ducar atın dalına minib yola düşdü.
Dərələrdən sel kimi, təpələrdən yel kimi, badeyi-sərsər kimi, ayaq üzəngidə, diz qabırğada, axşam çıxan Məlik Ducar sübh namazını qızıl bulaqda qıldı. Ordan da atın minib getdi çatdı bir meşəyə. Atını yancidar eləyib buraxdı bir çəmənliyə, özü də yatdı.
Gördü ki, burda dəsgah var, gəl görəsən. Sonra baxıb gördü ki, burda bir mehtərxana var. O mehtərxanaya gedib atları o saat açıb qatışdırdı bir-birinə. Atlar kişnəməyə başladılar. Eşit quldurbaşıdan. Quldurbaşı arvad xaylağıydı. Səs-küyü eşidəndə qız adamlarına dedi:
– Gedin görün bayırda nə mərəkədi?
Məlik Ducar əlində qılınc durmuşdu, gördü ki, dəstənin qabağı açıldı. Məlik Ducar əl elədi zülmət qılafına (Qılınc deməkdir), nərə çəkib, gələnin boynunu vurdu. Ta otuz səkkizini tamam elədi. İçəridən qız dedi:
– Mehtər Şaban, get gör bu gedənlər niyə qayıtmırlar?
Məlik Ducar əlində qılınc durmuşdu, gördü ki, bir nəfər oğlan çıxdı bunun qabağına. Mehtər dedi:
– Ey oğlan, əl saxla.
– Ey oğlan, adın nədi, özün kimsən?
Şaban dedi:
– Adım Şabandı. Özüm də bu mehtərxanada mehtərəm.
Məlik Ducar dedi:
– Ey Şaban, atımdan mənə soraq ver.
Mehtər Şaban dedi:
– Sənin atın burdadı. Görürəm sən igid pəhləvansan, bu saat səni xanım çağırtdıracaq, səndən xəbər alacaq ki, sən bu adamları nə cür qırdın? Onda deyərsən ki, bunları yığıb bir-birinin üstə otuz səkkizinin başını birdən kəsdim. Nəbadə, deyəsən ki, bir-bir kəsdim, yoxsa quldurbaşı xanımın acığı tutar.
Məlik Ducar dedi:
– Yaxşı, deyərəm.
Eşit xanımdan. Xanım gördü ki, gedən gəlmir, dedi:
Eşiyə çıxıb gördü ki, burda bir oğlan var ki, gözəllikdə, şücaətdə tayı-bərabəri yoxdu. Quldurbaşı xanım üzünü oğlana tutub dedi:
Məlik ducar dedi:
– Xanım, hamısını bir-birinin üstünə yığıb başlarını birdən kəsdim.
Quldurbaşı xanım əlini vurdu Məlik Ducarın dalına, dedi:
– Halal olsun sənə anadan əmdiyin süd!
Bu qalmaqnan Məlik Ducar bir müddət qaldı bu qızın yanında. Bir gün mehtər Şaban Məlik Ducara dedi:
– Sən hara, bura hara?
Məlik Ducar dedi:
– Xəbər alma, səfərim böyük səfərdi.
Şaban dedi:
– Gəl sən məni özünnən götür.
Məlik Ducar dedi:
– Mən sənnən ayaq tutaram.
Bu çox dedi, o az eşitdi, axırda Məlik Ducar razı oldu. At minib düşdülər yola. Az gedib çox dayandılar, çox gedib az dayandılar, gəlib çatdılar bir ağacın dibinə, oturdular ki, bir az sərinləşdirsinlər. Mehtər Şaban gördü yerdə bir şey parıldayır, əyilib götürdü, amma Məlik Ducara demədi.
– Şaban, heç olmaz ki, bütün şəhər əhli padşah üçün sovqat tutsun, mən tutmayım?
Ha fikirləşdilər, padşaha layiq bir şey tapmadılar, Şaban dedi:
– Mən gələndə yoldan bir qanad tapmışam, gəl qanadı yollayaq padşaha. Məlik Ducar qanada baxıb gördü ki, doğrudan da bu gözəllikdə qanad heç yerdə yoxdu. Bunlar da bu qanadı qızıl məcməyiyə qoyub padşaha yolladılar. Padşah qanadı görən kimi, tacirlər gətirən matahlar heç oldu. Padşah şad olub durdu qanada baxmağa. Vəzir gördü ki, bu qanad evə gələndən sonra hamı gözdən düşdü. Axırda vəzir özü də gözdən düşdü. Padşah bütün işlərini buraxıb bu qanadla məşğul idi.
Axır vaxtlarda heç vəzirnən də danışmırdı. Vəzir öz-özünə dedi:
Bir neçə gündən sonra vəzir gəlib padşaha dedi:
– Qanadın yaxşı qanaddı. Bu qanad evə gələndən bəri görürəm çox şad olubsan, amma heyf ki, bu qanadın öz quşu yoxdu.
Padşah dedi:
– Ay vəzir, qoy oturmuşuq, oturaq, bu quşu biz indi hardan tapaq?
Elə bu qanad özü də gözəl şeydi.
Vəzir girdi padşahın qılığına dedi:
– Qanad gətirən oğlana əmr etsən, quşu da tapıb gətirər.
Vəzir çox dedi, padşah az eşitdi, axırda padşah yoldan çıxıb dedi:
– Məlik Ducara deyin ki, quşu tapıb gətirsin.
Bu xəbər Məlik Ducara çatan kimi, gəldi Şabanın yanına, dedi:
145
– Padşah qanadın quşunu da istəyir. Məlik Ducarın atı bu sözü eşidən kimi dilə gəlib, dedi:
– Get padşaha de, çöldə bir ev tikdirsin, dünyada nə ki yeməli şey var, o evə qoydursun, sonra gəl, mən yolun sənə deyərəm.
Məlik Ducar padşahın yanına getdi, necə ki, at demişdi, Məlik Ducar da padşaha dedi:
Padşah əmr elədi çöldə bir ev tiksinlər. Onun içinə dünyada nə ki yeməli şey var, qoysunlar. Nağıllarda vaxt tez başa gələr, ev tikilib qurtardı. Hər şey hazırdı. Məlik ducar atın yanına gəlib dedi:
– Ev hazırdı.
At Məlik Ducara dedi:
– Gedərsən həmin yerə, görəcəksən ki, cəmi quşlar gəldi, hərəsi bir şeyin üstə oturub yeyir. Həmin qanadın quşu da gəlib baldan yeməyə başlayacaq, onda tutarsan.
Məlik Ducar gəlib evin bir tərəfində gizləndi. Gördü ki, dünyada nə ki, quş var, gəlib töküldülər bura, hərəsi bir şeyin üstə cumub yeməyə başladı. Həmin quş da gəlib balın üstə oturdu, başladı baldan yeməyə. Məlik Ducar quşu tutub padşaha apardı. Vəzir pəncərədən baxırdı, bir də gördü ki, Məlik Ducar əlində quş gəlir. Vəzir iki əlini bir-birinə vurub dedi:
– Gəl, köpək oğlu, bu səfər səni elə bir yola yollayım ki, nə izin tapılsın, nə də tozun.
Məlik Ducar gəlib quşu padşaha verdi. Vəzir baxıb gördü ki, heç olmasa əvvəl padşah hamıdan qabaq bunun salamını alırdı, amma indi heç üzünə də baxmaq istəmir. Vəzir gəldi padşahın yanına dedi:
– Qibleyi-aləm, əhvalın necədi?
Padşah başını yuxarı qaldırmayıb dedi:
Vəzir baxıb gördü ki, padşah buna heç baxmadı. Elə quşu saxlayıb dizinin üstə tumarlayır. Vəzir dedi:
– Mal var, dövlət var, quş da ki var, amma bunların bircə şeyi əskikdi.
Padşah dedi:
– Nə şeyi əskikdi?
Vəzir dedi:
– Qibleyi-aləm, bu quşun sahibi Pəri xanımı gətirmək lazımdı.
Padşah dedi:
– Quş var bəsdi, rəhmətliyin oğlu, indi Pəri xanım hardadı, kim gedib onu tapacaq?
Vəzir dedi:
– Quşu, qanadı gətirən Pəri xanımı da gedib gətirər.
– Yəqin gətirə bilər.
Padşah adam yolladı Məlik Ducarı əhvalatdan xəbərdar elədilər.
Məlik Ducar atın yanına gəlib dedi:
– Padşah quşun sahibi Pəri xanımı istəyir.
At dilə gəlib dedi:
– Gedib padşaha deyərsən ki, bir kisə əşrəfi boyda qoğal bişirtdirsin, sonra sənin işin yoxdu.
– Minin dalıma.
Şabannan Məlik Ducar ata minib getdilər. Nağıllarda vaxt tez başa gəlir. Bunlar gəlib çatdılar bir qapıya. At dedi:
– Məlik Ducar, götür kisəni.
Məlik Ducar kisəni götürdü.
At dedi:
– Gedərsən o görünən qapıya, çatan kimi qapı açılar çıxarsan pilləkənnən yuxarı. Səni qızlar görən kimi, istəyəcəklər tutub tilsimə salsınlar. Bacar tez kisəni baş-aşağı çevir. O zaman qızlar başlayacaq qoğalları yığmağa. Onların başı qarışanda sən də gedib qızı götürüb gələrsən.
Məlik Ducar getdi, qabağına bir qapı gəldi, qapı açıldı. Məlik Ducar içəri girib gördü burda o qədər qız var ki, sayı yoxdu. Qızlar bunu görən kimi, durdular ayağa. Məlik ducar tez kisəni başı aşağı çevirdi.
Qızlar başladılar qoğal yığmağa. Məlik Ducar bunu görən kimi, yüyürüb Pəri xanımın yanına getdi. Oğlanı görən kim, Pəri xanım dedi:
– Məlik Ducar, quşu neylədin?
Məlik Ducar dedi:
– Quşunu salmışam qəfəsə.
Qız bunu eşidən kimi dedi:
– Məni quşuma yetir.
Bunlar ikiydilər, oldular üç. Ata minib başladılar getməyə. Pəri xanım dedi:
– Ey Məlik Ducar, düzün de görüm quşu neyləmisən? Düzün deməsən, səni sallam atdan yerə. De görüm, məni kimə aparırsan?
Məlik Ducar dedi:
– Səbr elə, Allah kərimdi.
At dedi:
– Məlik Ducar, gözlərinizi yumun.
Bunlar hər üçü gözlərini yumdular. Gözlərini açdıqda Məlik Ducargil baxıb gördülər ki, çatıblar şəhərə.
Pəri xanım şəhərin bir qırağında çadır qurub oturdu. Xəbər gedib padşaha çatdı ki, qıznan oğlan gəlibdi. Padşah böyük dəstəynən Pəri xanımın pişivazına gəldi. Padşah qızı görən kimi, bir könüldən min könülə Pəri xanıma aşiq olub dedi:
– Vəzir, bu qızı gərək alam.
Səhərisi gün vəzir Pəri xanıma elçi gəldi. Pəri xanım dedi:
– Mən razıyam, ancaq padşah özü çox qocadı. Bir hamam tikdirsin, onun hövzələrinə dəniz atının südünü tökdürüb çimsin, olsun cavan oğlan, sonra gedim ona.
Vəzir padşahın yanına gəlib dedi ki, bəs qız belə deyir.
Padşah dedi:
– Vəzir, buna tədbir.
Vəzir dedi:
Padşah dedi:
– Məlik Ducarı çağırın.
Məlik Ducarın dalınca adam getdi.
Eşit vəzirdən. Vəzir qızı görən kimi, Pəri xanıma aşiq olub dedi:
– Ey dili-qafil, kim bilir Məlik Ducar at südü tapacaq, ya yox. O gəlincə mən də padşahın başını batırıb, Pəri xanımı alaram.
Bəli, Məlik Ducar gəldi padşahın yanına, padşah ona dedi:
– Gərək dəniz atı südü tapasan.
Məlik Ducar gəlib atının yanına dedi:
– Padşah at südü istəyir.
At dilə gəlib dedi:
– Məlik Ducar, get padşaha deynən poladdan qırx dənə sənin boyuna köynək tiksin, bir uzun örkən, bir də poladdan bir bıçaq qayırtdırsın, sonra mən sənə təhərini deyərəm.
Məlik Ducar gedib padşaha dedi ki:
– Poladdan qırx köynək, bir örkən, bir də bıçaq hazır elə.
At dilə gəlib dedi:
Həmin örkəni bağlarsan boynuma, mən girərəm dənizə. Elə ki, gördün dənizdə qırmızı köpük əmələ gəldi, onda bil ki, ölmüşəm.
Yox, gördün ki, dənizdə ağ köpük əmələ gəldi, onda bil ki, sağam. O vaxt bu bıçağı atarsan həmin köpüklənən yerə, örkəni çəkərsən.
Məlik Ducar ata minib getməyə başladı.
Vəzir gördü ki, Məlik Ducar getdi. Aranı xəlvət edib, gəldi qızın yanına, istədi qapını açıb içəri girsin. Bir də gördü qapıda bir oğlan dayanıb.
Şaban gördü ki, vəzirdi, əl elədi dəyənəyə, vəzirin başına bir dəyənək vurdu, vəzirin başı yarıldı, qanı axa-axa vəzir gəldi evlərinə.
Səhər vəziri padşah çağırtdırdı, gördü vəzirin başı sarıqlıdı, dedi:
– Vəzir, başına nə olub?
Vəzir dedi:
– Qibleyi-aləm, ayağım sürüşdü, başım yarıldı.
Padşah cavab verdi:
– Arı sancıb.
Vəzir barmağını dişləyib dedi:
– Yəqin mənim başıma gələndən bunun da başına gəlib.
– Mən də çimirəm.
Vəzirnən padşah soyunub girdilər hövzə. Bunlar hövzə girən kimi torpaq oldular.
Məlik Ducar qızı götürüb gəldi həmin şəhərə, padşahın taxtını tapşırdı camaata, özü də qızı götürüb gəldi birbaş atasının vilayətinə sarı.
Gəlib şəhərin qırağına çatdılar.
Məlik Ducar baxıb gördü ki, şəhərin qapıları bağlıdı. Məlik Ducargil çadır qurub, qaldılar çöldə. Pəri xanım səhərə kimi burda bir imarət saldırdı ki, padşahın imarətindən də artıq. Səhər oldu padşaha xəbər getdi ki, Məlik Ducar gəlib. Padşah dedi:
– Aparın məni oğlumun yanına.
Padşahın əlindən tutub birbaş apardılar Məlik Ducarın yanına. Pəri xanım gördü ki, padşahın gəlir, tez bir ovuc torpaq atdı padşahın gözünə. Torpaq padşahın gözünə düşən kimi, gözləri açıldı. Padşah dedi:
– Vəzir, mənim gözlərim bu qızın eşqindən kor olmuşdu, gərək oğlumu öldürəm bu qızı alam.
Padşah daha oğluynan görüşməyib geri döndü, getdi paytaxtına.
Aşpaza tapşırdı:
– Bir nimçə aş çək, bu zəhəri də tök içinə.
Bu tərəfdən də Məlik Ducara xəbər yolladı ki, bu gün qonaqdı mənə. Məlik Ducar getmək istəyəndə Pəri xanım ona dedi:
– Gedirsən get, amma atan səni öldürüb məni alacaq. Məlik Ducar getdi atasının yanına, oturub danışdılar. Araya xörək gəldi. Aşpaz bilməyib Məlik Ducarın nimçəsini qoydu padşahın böyük oğlunun qabağına, böyük oğlunun aş nimçəsini də qoydu Məlik Ducarın qabağına.
Padşahın oğlu xörəyi yeyən kimi öldü. Padşah peşman oldu. Məlik Ducar durub xudahafizləşdi. Padşah neçə gün yas saxlayandan sonra yenə oğlu Məlik Ducarı çağırtdırıb dedi:
– Oğul, sabah ova hazırlaş, səni də aparacağam.
Məlik Ducar gəldi Pəri xanımın yanına. Atası dediyi sözləri ona nağıl elədi. Pəri xanım dedi:
– Bu dəfə də səni öldürmək istəyir, qorxma, Allah kərimdi.
Səhər padşah durub Məlik Ducara adam yolladı ki, hazırlaşsın.
Pəri xanım dedi:
– Məlik Ducar, bu tulanı da özünnən apar, sənə kömək elər.
Padşah qoşun götürüb çölə çıxdı. Su tapılmayan bir yerdə çadır qurdular. Məlik Ducar gedib ovladı: durdular kabab bişirməyə. Padşah Məlik Ducarın xörəyinə o qədər duz qatmışdı ki, ta yemək olmurdu.
Məlik Ducar kababdan bir-iki tikə yeyib, gördü ki, susuzluqdan alışıb yanır, dedi:
– Mənə su.
Ona dedilər:
– Su filan təllin dibində var, get orda içərsən.
Məlik Ducar yola düşüb təllə tərəf getməyə başladı. Tula da bunun dalınca düşdü. Padşah bütün çeşmələri bağlatmışdı. Həmin təllin ətəyində bir çeşmə vardı ki, orada bir imansız qarı qoymuşdu. Padşah qarıya tapşırmışdı ki, Məlik Ducar gəlib su istəsə, deyərsən: “gözünün birini ver, bir qurtum su verim”. Məlik Ducar gəlib çeşməyə çatdı, qarıdan su istədi. Qarı dedi:
– Gözünün birini qoy çıxardım, bir qurtum su verim.
Məlik Ducar razı oldu. İmansız qarı Məlik Ducarın gözlərini çıxardıb ona su verdi. Tula gördü ki, Məlik Ducarın gözləri çıxıb düşdü yerə, tula tez gözləri götürüb qoydu dilinin altına. Məlik Ducar oldu kor. Bir-iki gün burda qaldılar, tula gördü ki, Məlik Ducar yaman acıyıb, durub getdi görsün nə tapar. Tula belə getməkdə olsun, eşit iki göyərçindən. Bunlar qanad-qanada verib endilər bulaqdan su içsinlər.
Gördülər burda bir adam var. Göyərçinlərin böyüyü dedi:
O biri dedi:
– Yox, tanımıram.
Böyük göyərçin dedi:
– Bu Məlik Ducardı, atası bunun gözlərini çıxartdırıb.
Göyərçin dedi:
– Bəs yazıq burda qalıb neyləyəcək?
Göyərçin dedi:
– Ey Məlik Ducar, yatmısan ayıl, ayıqsan eşit. Biz ki, burdan qalxdıq,
ayağımızın altından bir yarpaq düşəcək, o yarpağı götürüb saxlarsan, ya öz gözünü, ya da bir cüt qoyun gözü taparsan, o gözləri qoyarsan gözünün içinə, yarpağı əzib suyundan çəkərsən gözünə, gözlərin sağalar.
Quşlar uçub getdi. Bunların ayağının altından bir yarpaq düşdü.
Məlik Ducar əlini yerə sürtüb yarpağı tapdı. Eşit tuladan.
Tula gedirdi, gördü ki, bir qarı yayma bişirir. Qarının başı qarışanda tula dəstərxandan bir yaymanı götürüb qaçdı. Qarı bir vaxt xəbər tutub gördü ki, yayma yoxdu. Bir o yana, bir bu yana baxıb gördü ki, tula yaymanı alıb dişinə aparır. Qarı işini-gücünü qoyub, tulanın dalınca düşdü. Tula getdi, bu getdi. Axırda tula özünü yetirdi Məlik Ducara, yaymaları qoydu onun dizinin üstünə. Məlik Ducar gördü dizi yanır, əlini sürtüb gördü ki, yaymadı. Tez götürüb yedi. Qarı özünü yetirib gördü ki, burda bir oğlan oturub, gözləri kordu. Qarı xəbər aldı:
– Ey oğlan, burda niyə oturubsan?
– Bir cüt qoyun gözü tap, bu yarpağı əz, sıx, suyunu çıxart çək gözümə.
Xəbəri sizə kimdən verim, padşahdan. Padşah Pəri xanımı gətirməyə qoşunu qoşun dalınca yollayırdı, amma Şabannan bacara bilmirdi.
Bir gün Məlik Ducar gəlib şəhərin kənarında durdu; gördü ki, Şaban qoşunu çin kimi biçir. Tez özünü meydana yetirdi, qılıncı sıyırıb qoşunun canına düşdü. Pəri xanım gördü ki, meydanda bir oğlan var, Şabandan da artıq vuruşur. Qız tez aşağı düşüb özünü yetirdi meydana, gördü ki, Məlik Ducardı, özü də sağ-salamatdı. Pəri xanım sevindiyindən heç bilmədi nə eləsin. Xəbər yolladı Şabana ki, qorxmasın Məlik Ducar gəlibdi. Şabanın dizinə qüvvət gəldi. Hər ikisi qoşunu qıra-qıra gəlib girdilər şəhərə. O qədər adam qırıldı ki, şəhəri qan basdı. Məlik Ducar özünü yetirdi atasına. Atası bunu görən kimi, ona tərəf gəldi. Məlik Ducar dedi:
– Ata, necəsən?
Padşah başını aşağı saldı. Məlik Ducar atasını taxtdan saldı, sonra atasını da, vəzirin də bağladı qatırın quyruğuna. Qatıra bir-iki çəkdi, qatır bunları başladı o yana, bu yana çırpmağa, hər tikəsi bir kolda qaldı. Bundan sonra Məlik Ducar, Pəri xanımı bir də mehtər Şabanı götürüb gəldi şəhərə. Qırx gün, qırx gecə toy elədi. Padşahın nə ki, tərəfdarları vardı hamısının boynunu vurdurdu. Məlik Ducar başladı bu şəhərdə ədalətnən padşahlıq etməyə. Onlar keyf çəkib yerə keçdilər, siz də burada var olun."
"Biri varımış, biri yoxumuş, keçmişlərdə bir padşah varımış. Onun gözünün ağı-qarası bircə qızı varımış. Qonşuluğunda da bir imansız qarının oğul nəvəsi varımış. Padşah qarının nəvəsini hər gün yanına çağırtdırıb onunla oynayıb ürəyini açandan sonra bir qızıl basıb qarının oğul nəvəsinin ovcuna salarmış yola. Padşah beləliklə oğul atəşini ürəyindən söndürərmiş.
Padşahın Məlik adında bir çobanı varıdı. Məlik neçə il idi ki, sidqinən padşaha qulluq eləyirdi. Padşah da Məliyi evləndirmişdi. Məliyin Narınc adında bir qızı olmuşdu.
Fələk işi tərsinə çevirdi. Padşahın vəziri vəfat elədi, padşah qaldı vəzirsiz. Baxıb gördü ki, çoban çox ağıllı adamdı, dedi:
– Hər necə olsa, gərək Məlik çobanı özümə vəzir eləyim.
– Məlik, on ildi mənə çobansan, mən baxıb görürəm ki, sən çox ağıllı adamsan. Bu on ilin ərzində səndən heç bir ziyan görməmişəm.
İstəyirəm səni özümə vəzir eləyəm. Razısan, ya yox?
Padşah bir də təklif eləyəndə Məlik çoban dedi:
– Məlik, gərək vəzirim olasan.
Məliyin əlacı kəsilib razı oldu. Padşah Məliyi hamama göndərib üst-başını təzələtdirdi, təmizlətdirdi, bir dəst vəzir paltarı da geydirib çoban Məliyi elədilər Məlik vəzir.
İmansız qarı eşitdi ki, çoban Məlik padşaha vəzir oldu, bu gün sabah da Məliyin arvadı bir oğlan doğsa, nəvəsi gözdən düşəcək. Qarı otuz doqquz gün küpə girib oturdu, qırxıncı günü küpdən çıxıb oldu cadukun qarı. Bu tərəfdən də Məlik vəzirin arvadı ağrı çəkirdi. Qarı bir dəst mama paltarı geyinib özünü yetirdi Məlik vəzirin evinə dedi:
– Mamayam.
Məlik vəzir şad olub, imansız qarını evinə gətirdi. Qarı bir neçə cür olur: qarı var mamlı-matan, yük üstə yatan, balxun sağrı, plov yeməz, üzü gülməz, dabanı çattax, baldırı çılpaq, ipəyi qarı, köpəyi qarı, yaxası açıq, tumanı cırıq, saçları qırıq, küpəgirən, buzov minən qarı. Bizim bu qarı şamarı qarı idi.
Qarı qollarını çırmalayıb Məlik vəzirin arvadını doğuzdurdu, gördü ki, bu bir oğlan doğdu ki, eyni Yusifi-Kənan. İstədi uşağı it-bat eləyə, baxıb gördü ki, adam çoxdu tez bir dua oxuyub arvadın altındakı oğlan uşağını elədi qız uşağı.
Məlik vəzirə xəbər getdi ki, arvadın qız doğdu. Məlik vəzir çox qəmləndi, çünki padşaha söz vermişdi ki, oğlum olsa, qızıl xonçanın içinə qoyub sənə peşkəş gətirəcəyəm.
Odu ki, Məlik vəzir utandığından padşahın üzünə bir neçə gün çıxmadı.
– Nə olub ki, mənim yanıma neçə gündü gəlmirsən?
Məlik vəzir dedi:
– Padşah sağ olsun, mən sənə söz verib əhd eləmişdim ki, oğlum olsa, qızıl xonçaya qoyub sənə peşkəş gətirəcəyəm, amma indi qızım oldu, odu ki, utandığımdan yanına gələ bilmirdim.
Padşah dedi:
Məlik vəzir dedi:
– Bəli.
Məlik vəzirlə padşah oturub, bir az söhbət eləyib, axşamüstü ayrıldılar.
Bəli, Süsən böyüyüb yeddi yaşına çatdı.
95
Məlik vəzir Süsəni qoydu məktəbə. Aradan bir müddət keçəndən sonra padşah Məlik vəzirə dedi:
– Vəzir, bu gün axşam sizə qonağam.
Məlik vəzir durub evinə gəldi. Axşama tədarük gördü. Padşah gəlib oturdu. Yeyib içəndən sonra padşah vəzirə dedi:
– Bəs, sən qızın Süsəni çox tərifləyirsən. Gətir görək, necə uşaqdı?
Vəzir durub gəldi, qızı Süsəni padşahın yanına gətirdi. Padşah Süsənə baxan kimi dedi:
– Vəzir, sən məni aldadıbsan ki, oğlum olmayıb, amma bu ki,
Vəzir and içib özünü öldürdü ki, qızım olub, oğlum olmayıb, bu qızdı, oğlan deyil.
Vəzir nə qədər dedisə, padşah razı düşmədi, dedi ki, yox ki, yox!
Padşah acıq eləyib durub getdi. Məlik vəzir çox pərt oldu. O, padşahın qabağını kəsib dedi:
– Padşah sağ olsun, mən bugünkü gündən ötrü deyirdim ki, qoy gedim çobanlığıma. İndi bil və agah ol, mən əhd eləmişdim ki, əgər oğlum olsa, padşaha peşkəş edəcəyəm. Yox, qızım oldu, onda oğlan paltarı geyindirib padşahın qabağına çıxardacağam. Odu ki, qızıma bir dəst oğlan paltarı geyindirib çıxartdım məclisə.
Padşah vəzirin bu sözündən çox razı olub dedi:
– Vəzir, sənin bu qızın xalis oğlana oxşayır. Odu ki, hər səhər sübh namazından sonra geyindirib mənim yanıma gətirərsən.
Vəzir iki əlin döşünə qoyub, baş əyib razı oldu. Padşah da çıxıb öz imarətinə getdi.
Məlik vəzir bir müddət padşaha vəzirlik eləyib bu sənətdən çox iyrəndi. Bir gün Məlik vəzir durub gəldi padşahın yanına. Süsəni də özü ilə götürüb gəlmişdi. Padşah Süsəni görən kimi yanında yer göstərib dedi:
– Vəzir, nə əcəb səndən?
Vəzir dedi:
– Qibleyi-aləm sağ olsun, neçə ildi ki, sənə vəzirlik eləyirəm. Bu neçə ilin ərzində nə sən, nə də sənin camaatın məndən inciməyib.
Amma indi yorulmuşam, izn ver çıxım gedim öz peşəmin dalınca.
Padşah dedi:
– Vəzir, nə səfeh-səfeh danışırsan? Mən səni buraxa bilmərəm.
Vəzir dedi:
– İndi ki, belədi, ixtiyar sahibisən, amma iki ay mənə vaxt ver, iki aydan sonra gələrəm öz vəzifəmə.
Padşah izn verdi.
Vəzir köç-külfətini götürüb üz qoydu kəndlərin birinə. Başladı burda əkin əkməklə dolanmağa.
Bir gün padşah xəbər göndərdi vəzirə ki, bəs Süsən üçün yaman darıxıram göndər yanıma.
Məlik durub ayağa Süsənə bir dəst pəhləvan paltarı geyindirib, altına yaxşı bir at çəkib dedi:
– Qızım, xoruzların ikinci banında get köhnə qəbiristanlığa, gör nə görərsən?! Gördüyünü gəl mənə nağıl elə.
Süsən minib atını qəbiristanlığa getməkdə olsun.
Vəzir bir dəst pəhləvan paltarı geyib, üzünə dəbilqəni çəkib, atını minib çapdı qəbiristanlığa! Məlik özünü yetirdi Süsənə. Süsən baxıb gördü ki, bir pəhləvan gəlir. Bunlar başladılar davaya.
Süsən atasını tanımırdı, odu ki, qılıncı zərblə atası Məlik vəzirə vurdu, amma Məlik vəzir qızına qılınc vurmayıb, onun qabağından qaçdı.
Axırda Süsən təkcə gəlib qılıncını saldı qınına, əl atdı atasının bel kəməndinə, götürüb vurdu yerə, çıxıb sinəsinin üstə istədi atasının başını kəsə. Məlik vəzir tez dəbilqəni üzündən götürüb atdı. Süsən öz atasını tanıyıb dedi:
– Ata, bu nə olan işdi, bəlkə elə mən səni vurub öldürəydim?
Məlik vəzir dedi:
Süsən atası ilə halallaşıb, padşahın yanına getməkdə olsun. Bu tərəfdən padşaha xəbər gəldi ki, bir nəfər pəhləvan elçi daşının üstə oturub.
Süsən padşahın imarətinin qabağında atından düşüb girdi içəri.
Padşaha ədəb salamını yerinə yetirib, Məlik vəzir verən kağızı ona verdi. Padşah alıb kağızı oxudu gördü ki, bu, vəzirin qızı Süsəndi, pəhləvan paltarında gəlib. Çox şad oldu. Süsənə otaq-filan verdi. Süsən burda qalmaqda olsun.
Padşah öz-özünə dedi:
Padşah Süsəni çağırtdırıb dedi:
– Hazırlaş, mən sabah ova gedirəm, səni də özümnən aparacağam.
Padşah səhər qoşun tədarükü görüb atlandı. Süsən də öz atına minib padşahın yanı ilə gedirdi. Bir neçə mənzil yol getdilər. Birdən padşahın qabağına nəhəng bir əjdaha çıxdı. Qoşun əhli qorxub qaçdı.
Süsən tez əlini qılınca atıb əjdahanı iki bölüb öldürdü.
Bu şücaəti Süsəndə görəndə padşah, qoşun əhli çox şad olub sevindilər, yerbəyerdən Süsəni alqışladılar. Padşah şadyanalıqla şəhərə qayıdıb o günü yeyib-içib keyfə baxdılar.
Həmin padşahın Zərnigar adında pərdeyi-ismətdə bir qızı varıdı.
Qız nə qız, görən bunun camalına heyranıdı, qaş qara, gözlər sürməyi, boyu sərv, burnu hind fındığı, dişləri inci, mirvari kimi, dodaqları zərif, qıpqırmızı idi.
Zərnigar Süsənin sorağında idi, amma nə eləyirdi Süsəni görə bilmirdi.
Odu ki, Zərnigara eşq zor gətirib tab eləyə bilmədi. Süsənin dərdindən naxoşlayıb düşdü yorğan-döşəyə.
Padşaha xəbər getdi ki, qızın Zərnigar bərk naxoşdu. Padşah qızı Zərnigarı çox istəyirdi. Durub gəldi qızının yanına, gördü ki, həqiqətən Zərnigar elə naxoşdu ki, heç dinib danışmır, tez durub getdi, çıxıb taxta car çəkdi ki, kim qızımı sağaltsa, filan qədər qızıl verəcəyəm. Şəhərdə həkim qalmadı gəldi, amma Zərnigarı sağalda bilmədilər.
Padşahın əlacı kəsildi, oturub ağladı.
Padşahın bir küpəgirən qarısı varıdı. Qarı gəlib padşaha dedi:
– Ax-uf çəkmə, sənin qızın Zərnigar Süsənin dərdindən o günə düşübdü.
Padşah acıqlanıb qarıya dedi:
– Yalan deyirsən.
Küpəgirən qarı dedi:
– İndi ki, sözümü yalan bilirsən, dur mənnən gedək Zərnigarın yanına. Sən qapı dalında dayanıb bizim danışığımıza qulaq as. Onda bilərsən ki, sənin qızın Zərnigar doğrudan da aşiqdi Süsənə.
Bunlar getdilər.
Padşah qapının dalında gizlənib qulaq asmaqda olsun. Eşit küpəgirən qarıdan.
Qarı qapını açıb girdi içəri. Zərnigarın yanında oturub:
– Ay qadan alım, ay başına fırlanım, necəsən? – deyə başladı Zərnigarın baş-qulağını aparmağa.
Zərnigar dedi:
– Qarı nənə, Allahdan gizlin deyil, səndən nə gizlədim. Mən Süsənin dərdindən bu günə düşmüşəm. Mənə əlac!
Zərnigar dərdini deyib başladı ağlamağa. Qarı qıza təsəlli verib, durub gəldi padşahın yanına. Padşah qarıya dedi:
– Qarı, tədbir gör, yoxsa Zərnigar dəli-divanə olar.
Qarı dedi:
– Mənim bu gözüm üstə. Gəl sən Süsəni göndər Nil suyu gətirməyə getsin. Süsən gedib geri qayıtmaz, Zərnigarın da yadından çıxar, sağalar.
Padşah razı olub, Süsəni çağırtdırdı. Süsən gəlib baş əyib qulluq gözlədi. Padşah ona dedi:
– Mənim qızım bərk naxoşdu, deyirlər ki, gərək o, Nil suyunda çimə, göndərirəm səni Nilə. Gərək iki böyük tuluq Nil suyu gətirəsən ki, qızım çimib sağalsın. Süsən razı olub, minib atına, iki tuluq da əlinə alıb başladı yol getməyə. Neçə gün, neçə gecə yol gedib, gəlib çatdı bir bağa. Süsən atını bu bağın içinə çəkib gördü ki, burda bir çarhovuz var. Onun da qırağında bir göyərçin var. Göyərçin o yana bu yana baxıb tez cildini soyundu, oldu qız, özünü çarhovuza atıb başladı çimməyə.
Süsən tez əlini atıb göyərçinin cildini götürdü. Göyərçin Süsəni görən kimi:
– Ey Süsən, sən də mən tumnansan. (Toxumdan, cinsdən) Gəl sən mənim cildimi aparma, mən sənə bir sirr deyim.
Süsən dedi:
– De görüm, nə deyirsən?
Göyərçin dedi:
– Əzəl cildimi ver, sonra deyim.
Göyərçin öz anasının südünə and içəndən sonra Süsən göyərçinin cildini verdi. Göyərçin dedi:
– Bil və agah ol, sən çoban Məlikin oğlusan. Padşah atanı özünə vəzir eləmişdi. Həmin padşahın heç oğlu olmazdı. Padşahın qonşuluğunda bir qarı vardı. Həmin qarının oğul nəvəsi vardı. Padşahın oğlu olmadığına görə qarının oğul nəvəsinə oğul deyərdi. Sən dünyaya gələn zaman mamalığını həmin qarı elədi. Gördü ki, sən oğlansan, həmin yerdə bir tilsim oxuyub səni eləyibdi qız. İndi bil, sən oğlansan.
Süsən göyərçindən xəbər aldı:
– Ey göyərçin, mən o qarını harda görə bilərəm?
Göyərçin dedi:
Süsən xəbər aldı:
– Nə üçün daşa döndəribdi?
Göyərçin dedi:
– O şəhərin padşahı sənin atanın əmisi oğlu idi. Onun bir pərdeyiismətdə gözəl, göyçək bir qızı vardı. Qarı həmin qızı öz nəvəsinə almaq istəyir. Amma padşah qarının nəvəsinə öz qızını vermir. Qarı acığa düşüb bütün şəhəri daşa döndəribdi. İndi sən gedərsən ora, qarı gəlib padşahı adam eləyib deyəcək:
– Padşah, qızını oğluma verirsənmi?
Padşah deyəcək:
– Yox.
Onda qarı çəkib çubuğu padşahı daş eləyəcək. Sən qarını tutub çubuğu əlindən alarsan, özünü də öldürərsən. Sonra çubuğu çəkərsən daşlara, bütün şəhər adam olar. Bu yarpağı da verirəm sənə, sən də tilsimdən çıxarsan.
Göyərçin sözünü deyib, qanad çalıb çıxıb getdi. Süsən də minib atına üz qoydu yol getməyə.
Amma burda bir imarət var, bu imarətin qabağında bir nəfər dayanıb dönüb daşa.
– Olsa, padşah bu olacaqdı.
Çəkilib bir yanda dayandı. Haçandan-haçana imansız qarı gəlib çubuğu padşaha çəkib onu diriltdi, dedi:
– Qızını verirsənmi mənim oğluma?
Padşah dedi:
– Yox, vermirəm.
Qarı acıqlanıb istədi çubuğu padşaha çəkə, Süsən o saat qarını daldan tutub çubuğu əlindən aldı. Qarını da cəhənnəmə vasil elədi. Çubuğu üç kərəm yerə çəkib bütün şəhər əhlini insan elədi. Padşahı da oturtdu taxtında. Atı minib tay Nilə su dalınca getmədi. Göyərçin verən yarpağı əzib, suyunu içib özü də oldu oğlan. Minib atına öz vilayətlərinə gəldi.
Çatan kimi özünü yetirdi Zərnigar xanıma, öpüşüb görüşdülər.
Padşaha xəbər getdi:
– Süsən gəlibdi, özü də oturub qızının yanında.
Padşah xəbər göndərdi Süsən gəlsin. Süsən padşaha cavab göndərdi:
– Gedin deyin padşaha ki, hələ işim var, gələ bilmərəm. Bu xəbəri aparıb padşaha yetirdilər. Padşah xəbəri eşitcək qəzəbləndi, əmr elədi ki, Süsəni tutub salsınlar zindana.
Pəhləvanlar gəldilər ki, Süsəni tutub salalar zindana. Süsən gələn pəhləvanı öldürüb cəhənnəmə vasil eləyirdi. Padşaha xəbər getdi ki, qoşun qalmadı, nə ki var, Süsən qırıb qurtardı.
Bu xəbəri padşah alan kimi əmr verdi ki, nə ki qoşun var çıxsın meydana, gərək Süsəni tutalar
Süsən bir də baxıb gördü ki, ulduzların sayı var, qoşunun sayı yoxdu, qoşun dərya kimi moc (Ləpə, dalğa) vurur. Tez dava paltarını geyinib, atına minib üz qoydu meydana, özünü dəryayi-ləşkərə (Dərya kimi qoşuna) vurub ot kimi qoşunu biçib qurtardı. Padşah pəhləvanlarını göndərdi. Süsən pəhləvanları da qırıb dedi:
– Ey padşah, çıx meydana.
Padşahın əlacı kəsilib özünü yetirdi meydana. Hər iki pəhləvan oxdan, nizədən, toppuzdan, qılıncdan çıxıb əl atdılar bir-birinin kəməndlərinə.
Kəməndlər davam gətirə bilməyib qırıldı.
Süsən baxıb gördü ki, bu çox zor pəhləvandı, əl atıb ikiəlli yapışdı padşahın belindən, bir nərə çəkib götürüb vurdu yerə, çıxıb sinəsinin üstə oturdu. Padşahı öldürüb, qalan qoşunu özünə təslim elədi.
Süsən öz atası Məlikə xəbər göndərib gətirtdi. Başına gələni atası Məlikə nağıl elədi. Məlik oğlunun alnından öpdü. Süsən də Məlik çobanı padşah elədi.
Məlik çoban çox ədalətlə padşahlıq eləməyə başladı. Bundan sonra Süsən yeddi gün yeddi gecə toy eləyib, Zərnigar xanımı alıb murad hasil elədi."
"Biri var idi, biri yox idi, Məhəmməd adında kasıb bir kişi var idi. Bunun sənəti pinəçilik idi. Gündə səhər gün çıxandan axşam gün batana kimi ona-buna başmaq pinəyib, axşam üç adamlıq çörəyin, bir də bir dəstə soğanın pulunu çıxarardı. Elə günlər olurdu ki, elə çörəyin pulunu güclə çıxarırdı. Özü də yazıq bir kişi idi. Bunun bir arvadı, bir də bir qızı var idi. Özü nə qədər yazıqdısa, arvadı bir o qədər zalım idi. Bir şey ki, dedi, iki ayağını bir başmağa taxıb nıx durardı sözünün üstündə. Qızı da ki, elə gözəl idi ki, görən deyirdi elə baxım. Ağlı da gözəlliyinnən bir gələrdi. Qərəz, nə deyim, gəl məni gör, dərdimdən öl. Bir gün bunlar oturmuşdular küçədə, qonşuda da dövlətli bir qızın toyu idi, gəlin aparırdılar. Arvad bir də baxdı ki, qızın evindən əlli dəvə yükü cehiz çıxdı. Daha soruşma arvadın halından. Arvad oldu dəli-divanə ki:
– Niyə gərək mənim qızımın bu qədər cehizi olmasın? Elə yəqin kasıbdı deyin hamı bilir ki, onun bu qədər cehiz olmayacaq, ona görə də gəlib istəmirlər. Gərək hər necə olsa, mən də qızıma bir belə cehiz düzəldəm. Qızın doğrudan da vaxtı keçmişdi. On dörd, on beş yaşına çatmışdı. Sizə zarafat gəlməsin ha, on dörd, on beş yaşına çatmaq bir qızdan ötrü qocalmaq deməkdi. Qızın əsil ərə getməli vaxtı doqquz, vay naçarı ondu.
Arvad biz şeyləri fikirləşə-fikirləşə öz-özünə deyirdi: yaxşı, heç eybi yoxdu, qoy Məhəmməd gəlsin, mən onnan danışaram. Doğrudan da qızı heç istəyən yox idi. Qərəz, bu gün yenə Məhəmməd çörəyi ilə soğanını qazanmışdı, odu ki, üzü gülə-gülə axşam qayıdırdı evinə ki, külfətin başına yığıb çörəyin yesin. Elə evə çatmağını gördü. Arvad cəllad kimi kəsdi başının üstünü ki:
– Bilmirəm, dur bu saat ayağa, get qız üçün əlli dəvə yükü cehiz gətir! Yoxsa ətini aşıqcan elərəm, qanını qaşıqcan.
Məhəmmədin elə gözləri bərələ-bərələ qaldı. Necə yəni əlli dəvə yükü cehiz? Öz-özünə dedi ki, yəqin arvad mənimlə zarafat eyləyir. Amma arvad zarafat-zad eləmirdi. Arvad çox dedi, Məhəmməd az eşitdi, Məhəmməd çox dedi, arvad az eşitdi, olmadı ki, olmadı. Arvad iki ayağını taxdı bir başmağa ki, hər hardan olsa, gərək gətirəsən, vəssalam. Məhəmməd qaldı lap avara ki, ay Allah, mən cehizi hardan tapım, özü də əlli dəvə yükü... Qərəz, arvad ilan kimi quyruğunu çəmbərləyib qoydu belinə, yapışıb Məhəmmədin qulağından saldı eşiyə ki:
– Get, dediklərimi gətirməyincə evə gəlmə!
Məhəmməd özü oğrudan yaman qorxurdu deyin elə bilirdi ki, elə hamı onu kimi oğrudan qorxur. Fikirləşdi ki, gedib tacirlərin birinə deyərəm ki, mən oğruyam, bunu eşidib qorxub qaçar, mən də dükanda nə varsa yığışdırıb gətirərəm, bəlkə bu kaftar məndən əl çəkə. Getdi bazara, girdi bir tacirin dükanına. Tacir tez çitdən-zaddan tökdü bunun qabağına ki:
– Nə istəyirsən? Hansından istəyirsən? Neçə arşın istəyirsən?
– Canım, mən heç bir şey istəmirəm. Mən pulla almayacağam, müftə aparacağam.
– Necə yanı müftə aparacağam! Bu nə sözdü?
– Mən oğruyam axı. Xəbərin yoxdu?
Tacir bir diqqətlə bunun üzünə baxdı, dedi:
– Necə yanı nə olsun? Bəs niyə çıxıb qaçmırsan? Di çıx qaç, şeyləri aparım axı.
Tacir bunu itələyib dükandan saldı eşiyə ki, yəqin çərənləyib. Məhəmməd getdi o biri tacirin yanına. O da belə, o birisi də belə, baxdı ki, balam, heç bundan savayı oğrudan qorxan yoxmuş. Bu fikir də boşa çıxdı. Düşdü qarın ağrısına ki, indi balam, mən neynəyim? Qayıtdı evə, arvada nə qədər yalvardısa arvad dedi:
– Olmaz ki, olmaz. Dediklərimi gətirməyincə səni evə qoymaram.
Məhəmməd çar-naçar qayıdıb çıxdı küçəyə. Qaranlıq düşmüşdü. Yazıq Məhəmməd arvadın yanında olmuşdu girinc. Elə fikirlə gedirdi, bir vaxt ayıldı baxdı ki, şəhərdən lap çıxıb qırağa. Fikirləşdi ki, balam, bu küçədə yataram, itdən, qurddan gəlib məni yeyər. Yaxşısı budu bir üstüörtülü yer tapım girim ora, bu gecəni də yatım, görüm səhər başıma nə gəlir. Orda da bir köhnə xaraba hamam var idi, qapısı-zadı da yox idi,
Bunu tutdular ki:
– Bura bir adam ayaq basa bilmir, vəzir də, vəkil də bizim burada olmağımızı bilir, amma canının qorxusundan bir şey eyləyə bilmir, indi sən kimsən ki, cürət eləyib gəlmisən bura?
Məhəmməd gördü ki, yox, iş işdən keçib, burda kələk lazımdı, yoxsa bunu didim-didim didəcəklər. Elə bunu xəncər burnu eləyəcəklər.
Tez bir şəstinən durub dedi:
– Kimdi sizin başçınız, gəlsin mənim qabağıma. Mən məşhur quldur Məhəmmədəm. Eşitdim ki, siz burda quldurluq eləyirsiniz. Odu ki, gəlmişəm görüm nə təhər quldursunuz.
Quldurlar yaman sevindilər. Demə Bağdadda məşhur bir quldur Məhəmməd varmış, quldurlar deyiblər bə bu elə odu. De yığışdılar Məhəmmədin başına. Məhəmməd başladı özündən gopa:
– Ay belə asmışam, ay belə kəsmişəm, ay belə dam yarıb ha nə bilim burda mənəm, Bağdadda kor xəlifə.
Bunları lap aldatdı, qoydu şərova. Quldurbaşı dedi:
– Məhəmməd, elə biz səni göydə axtarırdıq, yerdə əlimizə düşmüsən.
Sənin səriştən də, igidliyin də bizdən çoxdu. İndi ki, sən gəlmisən, gəlin elə bu gecə gedək vəzirin evinə oğurluğa. Bəli, yığışdılar getdilər vəzirin evinə oğurluğa. Qapıda bölüşdülər, hərəyə bir yer düşdü. Məhəmmədə də düşdü mitbax. De quldurlar girdi içəriyə, başladılar qarətə. Məhəmməd vellənə-vellənə gəldi çıxdı mitbaxa, əlini atdı qazana, götürmüşdü, elə istəyirdi çıxsın, birdən fikrinə gəldi ki, adə, səhər bu yazıq aşbaz qazanı tapa bilməz pişmiş bişirməyə, yazıqdı, vəzir onu öldürər. Qoy bunu qoyum yerinə, ayrı şey götürüm. Onu qoydu yerinə, əlin atdı dolçaya. Yenə fikir bunu basdı ki, bəs bu yazıq suyu nədə gətirsin? Qərəz, hər nəyə əlini atdısa baxdı ki, səhər aşbaza lazım olacaq, odu ki, qoydu yerinə. Axırda əlinə bir həvəngdəstə keçdi. Götürdü, bir az fikirləşdi, fikirləşdi, öz-özünə dedi:
– Səhər bu da aşbaza lazım olacaq. Yazıqdı, pişmişi duzsuz bişirsə, atasını yandırarlar. Yaxşısı budu mən bir az duz döyüm hazırlayım qoyum burda ki, aşbaz məəttəl qalmasın, özüm həvəngdəstəni götürüb aparım. Elə qızıma onsuz da həvəngdəstə lazım olacaq.
Bəli, bir az duz tapdı, ədəb-ərkanla əyləşdi yerə, duzu tökdü həvəngdəstənin içinə, qoydu iki qıçlarının arasına, başladı tappatapla döyməyə. Nə qədər yatmış adam vardısa, sarayda hamısı oyandı. Quldurlar da səs-küyü eşidib qaçdılar. Bunun da dünyadan xəbəri yox, elə duzu döyür. Qərəz, tökülüb gəldilər, gördülər ki, bir kişidi, oturub duz döyür. Soruşdular ki:
Məhəmməd dedi:
– Oğurluğa gəlmişəm.
Gördülər bu deyəsən gicdi. Tutub apardılar vəzirin yanına. Ordanburdan axırda Məhəmməd naəlac qalıb, açıb əhvalatı danışdı ki:
– Vallah, mən oğru-zad deyiləm. Mən bir namuslu adamam. Arvadım beləcə məni dəli eləyib, salıb çöllərə.
Vəzir baxdı ki, bu bir yazıq adamdı, özü də bunun üzündən evi qalıb özünə. Əgər o tappıltı salmasaydı, indi ev getmişdi. Quldurlar indi evə süpürgə çəkmişdilər. Odu ki, Məhəmmədə yüz tümən də pul verib azad elədi. Məhəmməd pulları alıb sevinə-sevinə gəldi evə. Pulları verdi arvada. Arvad pulları alıb, kişinin boynunun ardına bir yumruq vurub saldı eşiyə ki:
– Bundan bir şey çıxmaz, get yenə gətir!
Məhəmməd çıxdı küçəyə. Axşamacan veylləndi. Ölçdü küçələri sağdan sola, soldan sağa. Axşam oldu, qaranlıq düşdü, qonşular gəldi yalvardı, Məhəmməd özü də iki saat zarıdı, arvad elə nıx dediyində durdu. Axırı Məhəmməd çıxdı küçəyə. Fikirlə gedirdi, bir vaxt gözünü açdı, gördü yenə də dünənki hamamın qabağındadı. Qorxudan başladı titrəməyə ki, indi quldurlar çıxıb mənim pişiyimi ağaca çıxaracaqlar. Elə bu fikirdəydi, istəyirdi qaçsın, bir də gördü bir adam bunu xirtdəklədi. Düz bunu çəkdilər içəriyə. Məhəmməd gördü yox, iş xarabdı.
Yenə düşdü bu quldurların əlinə, başladı goplamağa ki:
Elə dara çəkirdilər ki, cəlladları vurub, yaralayıb qaçmışam. Quldurlar hələ bir az da pərt oldular ki, biz niyə buna kömək eləməmişik. Bir az üzrxahlıq eləyəndən sonra dedilər ki, onda gəlin bu gecə də gedək vəkilin evinə oğurluğa. Bəli, yığışdılar, getdilər, girdilər saraya. Hamı məşğul oldu qarətə, Məhəmmədə də yan otaq düşmüşdü. Gəlib içəri girəndə baxdı ki, vəkilin qarabaşlarından biri ölüb, kəfənləyib qoyublar ki, səhər aparıb basdırsınlar. Fikirləşdi ki, ədə, bura bax a, heç müsəlmançılıq-zad qalmayıb. Bu yazıq ölünü qoyublar bura, heç Quran oxuyan yoxdu. Yaxşısı budu, savabdı, mən buna bir Quran oxuyum. Əyləşdi ölünün başının üstündə, səsini atdı başına. Sarayda nə qədər adam vardısa, hamısı oyandı. Səs-küy düşdü, quldurlar yenə hamısı qaçdı. Baxdılar ki, yan otaqdan Quran səsi gəlir. Yetirdilər ki, bir kişi oturub Quran oxuyur. Soruşdular:
– Ay kişi, burda nə qayırırsan?
Məhəmməd dedi:
– Oğurluğa gəlmişəm.
– Oğurluq öz yerində, Quran da öz yerində.
Gördülər deyəsən bu gicdi. Tutub bunu apardılar vəkilin yanına. Bir az qısnadıqdan sonra bu açıb əhvalatı vəkilə də dedi:
Qərəz, vəkil də baxdı ki, bunun üzündən ev salamat qalıb, odu ki, bu da Məhəmmədə yüz tümən pul verib, azad elədi. Məhəmməd elə küçəyə çıxcaq götürləndi. Tullana-tullana qaçdı evə. Gətirib pulları tökdü arvadın qucağına. Zalım oğlunun qızı pulları alıb yenə Məhəmmədi saldı eşiyə ki:
– Bundan bir şey çıxmaz, get yenə gətir!
Məhəmməd kələyi öyrənmişdi. Özünü verib bir kölgə yerdə axşamacan yatdı, gecə durub gəldi quldurların yanına ki, ay nə bilim məni belə tutdular, ay nə bilim vəkilə bir yumruq vurdum, ay nə bilim belə çıxdım qaçdım... Qərəz, aldatdı yenə bunları. Fikirləşdilər ki, gəlin bu gecə də gedək padşahın evinə. Qərəz, yığışıb getdilər. Bölüşdülər, Məhəmmədə düşdü padşahın qızının yataq otağı. Girdi Məhəmməd içəri, gördü padşahın qızı yorğan-döşəkdə yatıb. Amma qız nə qız...
Adam elə deyir baxım bunun camalına. Amma üstündəki ipək yorğan qızın özündən də yaxşıdı. Məhəmməd fikirləşdi ki, elə mənim qızıma ipək yorğan lazım olacaq, yaxşısı budu bunu götürüm aparım. Yorğanı qalxızdı, gördü ədə qız lap çılpaqdı. Fikirləşdi ki, yorğanı götürüb apararam, xalqın qızına soyuq dəyər ölər, sonra qanı qalar boynumda. Bir xeyli düşünüb-daşınandan sonra yavaş-yavaş qızı oyatdı. Qız ayılıb gördü otaqda bir kişi var. İstədi çığırsın, Məhəmməd dedi:
– Qorxma, bala, mən oğruyam. Gəlmişəm oğurluğa. İstəyirəm sənin bu üstündəki yorğanı aparam, amma qorxuram üstün açıq qala, sənə soyuq dəyə. Dur get bir dənə o biri evdən yorğan gətir, ört üstünə mən bunu aparım.
Qız da əllamənin biri idi. Durdu ayağa ki:
– Bu saat. Sən otur burda, mən gedim gətirim.
Çıxdı, gedib padşahı oyatdı, əhvalatı xəbər verdi. Bu dəfə səs-küy düşmədiyinə görə quldurlar qaçmamışdı, hamısı öz işi ilə məşğul idi. Padşah əmr elədi, evi qahala salıb, hamısını tutdular. Padşah Məhəmməddən əhvalatı soruşdu. Məhəmməd necə ki, biz bilirik, hamısını ona danışdı. Padşah ona əlli dəvə yükü cehiz verdi, özünü də yanına götürdü, dedi ki:
– Arvad kişiyə hər şey eləyə bilər. İstəsə onu xoşbəxt elər, istəsə bədbəxt. Arvad var ərini əllam elər, arvad var bədnam."
"Biri var imiş, biri yox imiş, bir padişahın on bir oğlu var imiş. On nəfəri bir arvatdan, birisi başqa arvatdan. Bu başqa övrətdən olan oğlının adı Muxtar imiş. Bir gün padişah istəyir ki, oğlanlarını evləndirsin. Buna görə vəziri çağırıb fikrini ona söyləyir. Vəzir isə padişahın fikrini bəyənib, əhvalatı oğlanlara söyləyir. Oğlanlar isə razı olmayırlar.
Oğlanları çox tədbirdən sora atalarına ərz edirlər ki:
– Çin padişahının on bir qızı vardır. Əgər icazə versən, həmən qızları alarıq. Yox, başqa qız bizə lazım deyildir.
Padişah əlacsız qalıb icazə verir. Ancaq oğlu Muxtarı hüzuruna çağırub ona söyləyir:
– Yol ilə gedəndə bir qoruğa çatacaqsınız, orada bir at otlayır. Nəbadə orada qalasınız. Bir az getdikdən sora, digər bir qoruğa çatacaqsınız.
Orada da bir qoç otlayır, orada da qalmayın. Sora bir qalaya rast gələcəksiniz, orada qalmayın.
Bu vəsiyyətləri edəndən sora padişah tədarük görüb oğlanlarını yola salır.
Müxtəsər bir xeyli yol getdikdən sora ataları söylədiyi birinci qoruğa yetişdilər. Gördülər ki, burada bir at otlayır. Qardaşları burada gecələməyi məsləhət gördülər, nə qədər Muxtar burada qalmağı məsləhət görmədisə, qardaşları qulaq asmadılar, qalmağı təkid etdilər. Muxtar əlacsız razı oldu. Yüklərini düşürüb orada qaldılar. Gecəni bir vaxtı at kişnəyib bunlara hücum etdi. Qardaşları qaçdı. Muxtar qalxıb ata hücum etdi və xeyli zəhmətdən sora atı öldürdü, gecəni rahət yatıb ertəsi gün yola düşdilər.
Bir müddət getdikdən sora ataları xəbər verdiyi qalaya yetişdilər. Muxtarın qardaşları “yorulmuşıq və artıq getməyə taqətimiz yoxdur” deyə burada qalmağı tələb etdilər. Muxtar atalarının vəsiyyətini onların xatirinə saldısa, razı olmayıb tələblərində israr etdilər. Əlacsız qalıb Muxtar qəbul etdi. Baxub gördülər ki, qalanın qapısı bağlıdır.
Zorlayıb qapını açdılar, o gecəni orada rahət yatıb ertəsi gün yenə də yollarına davam etdilər.
“yarım ağac qalmış” deyə cavab verirlər.
Xülasə, gəlib şəhərə yetişdilər. Baxıb gördülər ki, şəhərdə bir nəfər də olsun görünməyir. Evlər, dükanlar açıq qalmış idi. Gedib bir evə mənzil etdilər və sora Muxtar çıxıb şəhəri nə qədər gəzdisə, bir nəfərə rast gəlməyib, axırda gəlib bir dükandan atları üçün bir qədər arpa və saman, başqa bir dükandan bir qədər ət, çörək və sair yeməli şeyləri götürüb, pulunu qoyub mənzilə qayıdır. Görür qardaşları yatmışlar.
– Çin padişahının bir quşu var, həmişə o quş adam əti yeyir. Odur canlarının qorxusundan xalq şəhəri tərk edib qaçmışdır.
Muxtar bu xəbəri eşitdikdə qocadan xahiş edir ki, onu quş olan yerə aparsın. Qoca razı olub qabağa düşür. Onu bir bağın kənarına gətirib deyir:
– Söylədiyim quş bu bağda qızıl qəfəsin içindədir və ətrafında on nəfər keşik çəkir. Keşikçiləri öldürməmiş quşu öldürmək mümkün deyildir. Bu sözü eşitdikdə Muxtar özünü bir hiylə ilə bağa salır. Gəlib görür ki, keşikçilərin doqquzu yatmış, bir nəfəri keşik çəkir. Bir səmtdə gizlənir. Bir vaxt görür ki, keşik çəkən qaravul bir səmtə gedir, tez qabağına yüyürüb xəbəri olana kimi onu həlak edir və qayıdıb yatanları dəxi bir-bir öldürür və sora quşu da qəfəsdən çıxarıb başını kəsir.
Bundan sora padişah qəsrinə gəlir və bir növilə özünü qaravullardan xilas edib padişah yatan otağa daxil olur və görür, padişah yatır.
Tez sinəsi üstə əyləşir. Padişah gözünü açıb bunların kim olduğunu sorur. Muxtar deyir:
– Əzrayiləm, gəlmişəm sənin canını alam. Əgər qızlarıvı filan padişahın oğlanlarına verməyə kağız versən, səndən əl çəkərəm.
Padişah qələmi götürüb Muxtar istədiyi kağızı yazıb ona təqdim edir. Bundan sora Muxtar padişahın əl-əyağını bağlayıb, vəzirin evinə gedir. Gəlib vəzir yatdığı otağa daxil olur. Onu da qorxudub padişah yazdığı kağızı möhürlədir. Oradan qalxıb qızlar yatdığı otağa daxil olur. Baxıb görür ki, qızların on nəfəri bir yatmış və bir nəfəri ki, hamısından gözəldir ayrı yatmış. Muxtar anlayır ki, qızların on biri bir anadan, birisi bir anadandır.
Gecə hamı yatmış, Muxtar yatmayıb keşik çəkir. Gecənin bir vaxtı baxıb görür ki, bir dev gəldi və bunları burada yatmış görüb bunlara hücum edir. Muxtar qalxıb devin qabağına yeriyir və dev ilə tutaşdı və xeyli zəhmətdən sora devi həlak edir. Bu xəbər devin anasına yetişir.
Tənurə çəkib gəlir Muxtarı qapıb aparır, Kühqafdə həbs edir. Bir gün bu qarı kitaba baxanda görür ki, Muxtar hansı bir dev ilə mübarizə etsə öldürəcəkdir. Qarı bundan istifadə etmək istəyir. Odur ki, Muxtar zindandan çıxarıb ona deyir:
– Bir yerdə bir üzik var, onu mənə gətirsən, səni azad edib atana yetirrəm.
Muxtar qəbul edir. Qarı bunu cibinə götürüb tənurə çəkib, bunu bir evə gətirir. Bir kənarda yerə qoyub deyir:
– Bu evə daxil olarsan, orada bir çərx gərəcəksən, gərək onun üstünnən elə tullanasan ki, heç bir yerin ona toxunmasın. Sora bir arvad görəcəksən, sənin anana oxşayır, amma sənin anan deyil, onun şirin dilinə aldanma, onu öldür. Üçüncü otaqda bir qarı görərsən, onu da öldür və oturduğu döşəyin altında bir üzük var, onu alıb mənə gətirərsən.
Muxtar ətəyini belinə yığıb bir tullanmaqla çərxi o tərəfə keçdi. İkinci otağa daxil olanda, anası şəklində bir arvad görür. İstəyir öldürsün, arvad yalvarır ki, mən sənin ananam, mana rəhm elə. Məni öldürmə, yoxsa südümü sənə halal eləmərəm. Muxtar bunun yağlı dilinə aldanıb ona rəhm edir. Həmən saat arvad bunu götürüb havaya atır. Əvvəlki qarı bunu havada tutub yerə qoyur, deyir:
– Mən sənə demədimmi, sənin anan deyildir. İndi bu dəfə ona rəhm etməyib öldürərsən və üzüyü mənə gətirərsən.
Muxtar bu dəfə də ikinci otağa daxil olub, həmən anası şəklində olan arvadı öldürür. Sora üçüncü otağa daxil olur. Buradakı qarını öldürüb, döşəyin altından üzüyü götürüb barmağına taxır. Dərhal bir dev hazır olur. Muxtar bundan xəbər alır:
– Sən kimsən?
Dev cavabında deyir:
– Bu üzük hər kimin barmağında olsa, mən ona itaət etməyə hazıram.
İndi nə əmrin varsa, söylə əmələ gətirim, – diyib cavab verir. Muxtar onu atasının vilayətinə aparmağı əmr edir. Dev dərhal Muxtarı götürüb şəhərin kənarında yerə qoyur. Muxtar devi mürəxxəs edir. Bir qədər yol getdikdən sora bir çobana rast gəlir və görür ki, çoban qara geymiş. Çobandan qara geyməginin səbəbini soruşanda, çoban:
Muxtar çobana deyir ki:
– Çoban qardaş, qarasını geydiginiz Muxtar mənəm. Get padişaha müjdə apar. Bu sözü eşidən kimi çoban düz birbaş padişahın yanına gəlir. Bir tərəfdən Muxtarın qardaşları qayıdub əhvalatı söyləyib Muxtarın nişanlısını da, anasını da tapmışdılar. Bu xəbəri eşidən kimi pişvazə çıxıb Muxtarı qəsrinə götürüb toy edib eyş-işrətə məşğul oldular."
"Biri var imiş, bir yox imiş. Bir padişahın üç oğlu var imiş. Böyük oğlunun adı Məlik Məhəmməd, ortançılının adı Məlik Cəmşid, kiçik oğlunun adı Məlik Cəmil imiş. Bir vəqt bu padişah xəstələnir. Öləcəgini anlayıb oğlanlarını yanına çağırıb onlara vəsiyyət edir ki, öləndən sora üç gecə qəbrinin yanında keşik çəksinlər.
Padşah öləndən sora oğlanları atalarını basdırıb matəm qurdular.
Məlik Cəmil özü oxunu, yayını və bir də qılıncını götürüb gedib atasının qəbrinin üstündə keşik çəkir. Gecənin bir vaxtı görür ki, qara atlı və qara donlu bir nəfər nərə çəkə-çəkə gəlir və deyir:
– Ey padişah, taxtın tarac olsun və yəhərin qanla dolsun. Bu saat gəlib qəbrində sənin cəzana yetirərəm.
Məlik Cəmil bu sözü eşitcək bir ox kamana qoyub bunu nişan alır. Ox kamandan rədd olanda atlıya nişan sinəsindən deyir. Atlı atdan yerə düşür. Məlik Cəmil yüyürüb başını kəsib, paltarını soyundurub, atını minib evinə qayıdır və gəlib atı mehtərə verib tapşırır ki, bunu elə bir yerdə saxlasın ki, qardaşlarının bu atdan xəbəri olmasın. Mehtər atı aparıb xəlvət bir tölədə saxlayır.
İkinci gecə keşik çəkəndə gənə həmən sözləri diyə-diyə geyinmiş bir ağ atlı gəlir, onu da həmən təriqlə öldürür və paltarını, atını götürüb gəlir evə. Atı yenə mehtərə tapşırır.
Üçüncü gecə qırmızı geyinmiş qırmızı ata minmiş bir atlı gəlir. Onu da bu qayda ilə öldürür və atını götürüb mehtərə tapşırır. Ataları öləndə bir də vəsiyyət eləmişdi ki, mən öləndən qırx gün sora üç dərviş gələcəkdir. Üç qızımın hər birisini dərvişin birinə verərsiniz. Qırx gün tamam olanda ataları söylədiyi dərvişlər gəlirlər. Böyük qardaşlar dərvişlərə etina etməyirlər. Məlik Cəmil atalarının vəsiyyətinə əməl edib bacılarını dərvişlərə verir. Dərvişlər də qızları götürüb vilayətlərinə qayıdırlar.
Bu tərəfdən oraya toplanmış cavanlar və şəhzadələr nə qədər calışırlarsa, biri də xəndəyi keçə bilməyir. Hamısı xəndəyin ortasına düşür. Bir də baxıb görürlər ki, qara libas geymiş, qara ata minmiş bir cavan bir tərəfdən yel kimi gəlir. Gəlib xəndəyə yetişəndə ata bir qamçı vurub, bir üzəngi göstərdikdə xəndəgi keçir və atı sürür qızın birinin qolundan tutub qaldırıb tərkinə qoyub, gəldigi yol ilən qayıdır. Bunun kim olduğunu kimsə bilməyir. Xülasə, qızı gətirib bir yerdə gizlədir.
Ertəsi günü genə düşmənlərindən aldığı ağ libası geyib, ağ atı minib xəndəgin kənarına gəlir. Genə ata qamçı çəkdikdə, at dal ayağını yığıb xəndəyin o tərəfinə tollanır və gedib qızın ikincisini tərkinə alıb gəldigi yol ilə evinə qayıdır.
Üçüncü gün qırmızı paltarı geyib və qırmızı atı minib gəlir. Genə də xəndəyi keçib üçüncü qızı tərkinə alıb evinə gətirir. Kiməsə bunun kim olduğunu bilməyir. O biri qardaşları isə əliboş evlərinə qayıdırlar.
Gecə araya gələndə Məlik Cəmil qardaşlarına deyir:
– Siz atanızın vəsiyyətinə əməl etmədiniz. Mən getdim üç gecə keşik çəkdim. Atamın düşmənlərini öldürüb libaslarını, atlarını gətirdim. Bacılarımı dərvişlərə verdim. Mənə uşaq diyib özünüz ilə aparmadınız. Mən də gündə düşmənlərimizdən aldığım atların birini minib gedib qızları gətirdim.
Bu sözü deyib böyük qızı böyük qardaşına verir, ortancıl qızı ortancıl qardaşına verir, kiçik qızı da özü alır.
Bir gün qızların atası bunları bağa qonaq çağırır. Bunlar bağda eyşişrətə məşğul ikən bir də baxıb görürlər ki, havadan bir əl zahir oldu. Məlik Cəmilin arvadı ki, hamısından gözəl imiş, yaxasından tutub havaya apardı.
Baxub gördülər ki, havadan səs gəldi:
– Ey Məlik Cəmil mən Üçtüklü kosayam.
Məlik Cəmilin arvadını Üçtüklü kosa aparandan sora, hamı bikef olub dağılırlar. Üç qardaş da evlərinə qayıdır. Məlik Cəmil mehtərin yanına gəlib düşmənlərindən aldığı atın birini yəhərlədib, yarağını geyinib, atını minib səhraya üz qoydu. Bir müddət dolandıqdan sora gəlib bir bağa yetişdi. İçəri giləndə gördü ki, Üçtüklü kosa başını nişanlısının dizinə qoyub yeddi günün yuxusuna getmişdir. Qızdan xəbər alır:
Qız cavab verir:
– Filan şüşənin isindədir.
Məlik Cəmil cəld gedir şüşəni tapır və yerə vurur. Şüşə qırıldıqda içindən bir göyərçin uçur, tez göyərçini tutub öldürür. Üçtüklü kosa da həlak olur. Ondan sora qızı gətirib, vilayətlərinə qayıdır. Qardaşları ilə bərabər rahat yaşayırlar."
"Bir vardı, bir yoxdu, Allahdan başqa heç kim yoxdu. Günlərin bir günündə iki yoldaş olur. Birinin adı Mərd, o birinin adı Namərd.
Mərdnən Namərd yoldaş olub çıxdılar səfərə. Mərd hər yerə çatırdı süfrəsin açırdı, Namərdə deyirdi:
– Buyur, çörək ye!
Namərd də Mərdnən bir yerdə çörəgini yeyirdi. Bir iki rəs Mərd buna çörək yiməgi təklif etdi. Namərd bunun çörəginən yedi, ta o çağacan, Mərdin çörəgi qurtardı. Mərd oldu Namərdə möhtac. Bir az bular yol getdilər. Mərd və Namərd bir ağacın dibində oturdular. Namərd süfrəsin açdı. Mərd yaman açmışdı, dedi Namərdə ki, bir az çörəginnən ver mənə, yaman acmışam.
Namərd dedi:
– Sol gözüvü ver, çıxardım qoyum sol cibivə, bir az çörək verim sənə, ye.
Mərd baxıb gördü ki, əgər sol gözünü verməsə, buna çörək vermiyəcək.
Bu da ki acdı, heç bir yana gedə bilmiyəcək. Mərd razı oldu.
Namərd Mərdin sol gözünü çıxardıb qoydu sol cibinə, bir parça çörək verdi. Mərd çörəgi alıb yedi. Bunlar bir günorta yol getdilər. Namərd genə süfrəsin açıb, başladı çörək yeməgə. Mərd gördü ki, Namərd buna çörək yeməgi təklif etmir, dedi.
– Namərd qardaş, yaman acmışam. Mənə bir parça çörək.
Namərd dedi:
– Sağ gözünü ver çıxardım, qoyum sağ cibivə, bir parça çörək verim.
Mərdin əlacı kəsilib razı oldu. Namərd ayağa durub Mərdin sağ gözünü çıxartdı, qoydu sağ cibinə. Namərd Mərdə bir parça çörək verib, durub düzəldi yola.
Namərd çıxıb getməkdə olsun, xəbəri sənə kimdən verim Mərddən.
Mərdin iki gözləri də yox idi. Əlin yerə sürtə-sürtə gedib çıxdı köhnə xarabalığa. Burda özinə bir yumşaq yer tapıb oturdu.
– Pələng qardaş, sağlığın. Hələ bir təzə xəbər yoxdu, səlamətlikdi.
– Bazarım yaman kasatdı.
Şir dedi:
– Qurt lələ, bazarın niyə kəsatdı?
Qurt dedi:
– Bu dağı ki gəzirsiniz, bu dağın ətəgində bir çoban var. Bu çobanın tulası kimi tula yoxdu. Mən hər axşam gedib quzudan, qoyundan nə rastıma gəldi, çalıb-çapıb götürüb buniynən dolanardım. Əmma isrən gündən bu çobanın bir tulası var. Nə qədər eliyirəm, çobanın qoyunlarına yaxın durum, tulanın qorxusundan heç bir iş görə bilmirəm.
Şir dedi:
– O tulanın qanı dərmandır, hər kim naxoş olsa, hər hankı naxoşluq olsa, o tulanın qanından naxoşa verən kimi, naxoş ayılar.
Mərd bu sözü yadında saxladı. Şir tülküyə dedi:
– Tülkü lələ, sən danış, görək, sənin bazarın necədi?
Tülkü dedi:
– Mənim bazarım yaxşıdı, heç bir kəsatdığım yoxdu. Bu dağı ki gəzirsiz, bu dağın o üzündə bir siçan olur. Siçan hər gün qızılları günə sərib oturur yanında. Mən də bu qızılların qarovulunu çəkərəm. Siçan da mənə çörək verər.
Mərd buların hamısın eşitdi. Səhər oldu qurt, pələng, şir, tülkü çıxıb getdilər. Mərd ayağa durub köhnə xarabalıqdan çıxdı bayıra. Gedib oturdu bir ağacın dibində. Əmma bərk acmışdı. Bu dəmdə göydə iki göyərçin qənət-qənətə verib gəlib oturdular Mərd oturan ağacın budağında.
Böyük bacı kiçik bacıya dedi:
– Mərdnən Namərdin hekayəsini eşitmisən?
Dedi:
– Eşitməmişəm. Bir danışsana mənim üçün.
– Danışım. Günlərin bir günündə bir Mərd olur, bir Namərd. Mərdinən Namərd yol gedirlərdi. Belə oldu ki, Mərdin çörəgi yolda qurtardı.
Namərdə dedi ki, bir az çörək ver mənə. Namərd Mərdin gözlərini çıxardıb ona çörək verdi. İndi budu, Mərd kor olub qalıb burda, dadı heç bir yana çatmır.
Kiçik bacı dedi:
– Bacı, bəs bu Mərdə heç bir kömək eləmək olmaz?
Dedi:
Dedi:
– Ey Mərd, yatmısan ayıl, ayıqsan eşit.
Mərd baxıb gördü ki, göyərçinlər dil olub, bir balaca yerindən tərpəndi.
Böyük göyərçin dedi:
– Biz ki tərpəndik, burdan – ayağımızın altınnan bir qənət düşəcək.
O qənəti götir, gözlərivi qoyarsan yerinə. O qənədi gözlərivə çəkərsən.
Gözlərin olar anadangəlmə.
Göyərçinlər sözlərini deyib qənət-qənətə verib uçub getdilər.
Durub birbaş yol elədi gəlməyə, ta o çağacan gəlib çıxdı bir dağın təpəsinə.
Gördü ki, burda bir siçan bir xeylax qızıl töküb qabağına oturub qızılların qarovulunu çəkir. Mərd əlinə bir daş alıb tolladı siçana. Siçan gördü ki, Mərd buna daş tulladı. Tez qaçıb qorxusundan girdi yuvaya.
Mərd qızılları yığışdırıb birbaş başladı yol getməgə. Az gəlib çox gəlib, iynə yarım yol gəlib, gəlib özün yetirdi bir dərəyə. Gördü ki, bir çoban qabağında bir sürü qoyun, yanında bir tula, dərə başı yuxarı çıxır.
Mərd dedi:
– Çoban qardaş, bu tulanı gəl sat mənə.
– Tula-zad satan deyiləm.
Çoban yollanıb getməkdə olsun, eşit bir neçə kəlmə Mərddən.
Mərd dərəbaşı aşağı endi. Tulanı ayağının altına alıb, başın kəsib qanın yığdı bir şüşəyə. Cibinə qoyub düzəldi yola.
Xəbəri sənə kimdən İstanbul padişahından. İstanbul padişahının qızı necə ildi ki, naxoş, yorğan-döşəkdə idi. Nə qədər həkim çağırırdılar heç kəs əlac eliyə bilmirdi. Mərd özün İstanbul şəhərinə yetirib gördü ki, burda bir dəstə adam padişahın imarətinin qabağına yığışıb.
Mərd bu adamlardan xəbər aldı:
– Nə olub məgər?
Burdakı adamlardan biri Mərdə dedi:
– Məgər bilmirsən, İstanbul padişahının qızı neçə ildi ki, naxoşdu?
Mərd bu adamlardan ayrılıb gedib həkimlərə layiq özünə bir dəst libas aldı; özünə ziynət verib gəldi padişahın imarətinin qabağına, dedi:
– Həkiməm?
Dedilər:
– A kişi, yazıqsan, bir belə həkimlər gəlib heç biri əlac eləmiyib, indi səni də öldürüb yollayarlar o birlərinin yanına.
Mərd dedi:
– Mən o yan-bu yan bilmirəm. Mən həkiməm ki, həkim. Gərək padişahın qızına baxam.
Dedilər ki, indi ki belədi, qoy gedək padişaha xəbər verək.
Padişaha xəbər gedib çatdı ki, bəs şəhərə təzə bir həkim gəlib. Padişah dedi ki, gedin çağırın o həkimi bura.
Gəlib Mərdi apardılar padişahın yanına. Padişah Mərdə dedi:
– Həkimsən?
Mərd dedi:
– Bəli, həkiməm.
– Əgər qızımı sağaltsan, qızımı verəcəyəm sənə. Əgər sağalda bilməsən, sənin boynuvi vurdutduracağam.
Mərd razı oldu. Mərdi gətirdilər, apardılar padişahın qızının yanına.
Mərd qızın nəbzinnən tutub yoxladı, axırda tulanın qanından bir neçə damcı suya töküb, verdi qıza. Qız içən kimi ayıldı. Padişaha xəbər getdi ki, gözlərin aydın olsun, bəs qızın sağalıb.
Padişah bu xəbəri eşidən kimi yerindən qalxıb əmr elədi ki, təbil vurulsun. Təbil vuruld. O günü böyük bir şaddıq elədilər. Belə ki, padişah əhd eləmişdi ki, “əgər qızım sağalsa, yeddi gün yeddi gecə şəhərimdə olan bütün fəqir-füqərəlara, əlsiz-ayaqsızlara plov verəcəm”.
Qazan qazanların yanına düzüldü. Aşbazlar əl-qolların çirməliyib dügüləri tökdülər qazanlara. Düz yeddi gün fəqir-füqəralara yemək payladılar. Padişah bu tərəfdən də əmr etdi, öz qızının kəbinini kəsdirdi Mərdə. Mərd padişahın qızını aldı. Mərdə qırx gün qırx gecə toy eliyib qızını verdi Mərdə.
Xəbəri sənə kimnən verim Namərddən. Mərd pəncərədən baxırdı, kefi yaman kökdü. Qabağında çay, əlində qəlyan gördü ki, Namərd qardaş gəldi. Adam yolladı ki, Namərdi çağırın. Namərdi gedib çağırdılar.
– Mərd qardaş, bu nə olan hekayətdir.
Namərd bir yanda gizlənməgdə olsun, xəbəri sənə kimdən verim, pələngdən, şirdən, qurtdan, tülküdən. Axşam ki oldu, pələng, şir, qurt, tülkü gəldilər bu köhnə xarabalıga. Pələng şirdən xəbər aldı:
– Şir qardaş, dünyada təzə xəbər nə var, nə yox?
Şir dedi:
– Sağlıq, səlamətlik. Heç bir təzə xəbər yoxdu.
Şir qurtdan xəbər aldı:
– İndi kefin necədi?
Qurt dedi:
– Bu saat kefim bərk çökdi. O çobanın yanında ki tula vardı, indi o tula yoxdu. Mən də gündə bir qoyun gətirib asudalıqnan yeyirdim.
Daha qorxum-filanım yoxdu.
Qurt gördü ki, tülkü sımsırıxın sallayıb. Qurt dedi:
– Tülkü lələ, sənin kefin necədi?
Tülkü dedi:
– Nə üçün?
Tülkü dedi:
– O ki siçan var idi gedib qızıllarımın qarolunu çəkərdim, indi onun qızıllarını oğurlayıblar. Onunçun kefim kök deyil, bazarım da kasaddı.
Pələng dedi:
– Burda insan var. Gəlin buranı axtaraq.
Başladılar axtarmağa. Namərdi tapdılar. Tez Namərdi parçalayıb hərəsi bir tikəsini götürüb yedi. Namərdi cəhənnəmə vasil elədilər."
"Biri var imiş, biri yox imiş, bir padişahın üç oğlı var imiş. Böyük oğlının adı Məlik Cəmşid, ortancıl oğlının adı Məlik Əhməd, kiçik oğlının adı Məlik Məhəmməd. Bu padişah öləndə oğlanlarını yanına çağurub, onlara belə bir vəsiyyət edir:
– Mən öləndən sora Məlik Cəmşid, ondan sora Məlik Əhməd və ondan sora Məlik Məhəmməd padişah olsun, məmləkətin hər bir səmtinə getməgə ixtiyarınız var. Əmma, filan dağın o tərəfinə getməyin ki, axırda zərər çəkərsiniz.
Padişah öləndən sora Məlik Cəmşid padişah olur. Bir gün Məlik Cəmşid qoşun götürüb ava çıxır. Nə qədər dolanırsa, əlinə bir şey keçməyür ta ki, gəlib atası vəsiyyət etdigi dağı aşır. Bu halda bunların qabağına bir maral çıxır. Məlik Cəmşid qoşun əhlinə söyləyir ki, mən bu maralın dalıncə gedəcəyəm, üç gün məni bayırda gözləyin. Bu müddətdə gəlməsəm onda gedüb Məlik Əhmədi özünüzə padişah edərsiniz.

Bu sözü söyləyüb maralın dalınca at salub gözdən qayıb olur. Qoşun üç gün gözləyüb şəhərə qayıdır, bir müddətdən sora bir gün Məlik Əhməd qoşun götürüb ava çıxır və bunun də əlinə bir şey keçməyüb həmən dağı aşır. Gənə də həmən marala rast gəlirlər. Bu da qardaşı kimi vəsiyyət edüb maralın dalınca qaçıb gözdən qayib olur.
Qoşun əhli üç gün gözləyüb şəhərə qayıdır, camahat yığılub Məlik Məhəmmədi özlərinə padişah edirlər.
Bir müddətdən sora bu da qardaşları kimin qoşun götürüb ava çıxır, dolana-dolana həmən dağı aşırlar. Gənə marala rast gəlirlər.
Məlik Məhəmməd qoşun əhlinə qardaşları kimi vəsiyyət edüb deyir:
– Üç günə kimi qayıtmasam, məsləhət gördüyinizi özinizə padişah edin.
Bu sözləri diyüb maralın dalınca at salır. Camahat üç gün gözləyüb şəhərə qayıdır.
Bu tərəfdən Məlik Məhəmməd maralın daliycən at salır. Maral bunu görən kimi qaçır. Müxtəsər, maral qaçır, bu qovur, ta ki gəlüb bir şəhərə çatırlar. Maral gəlüb şəhərin kənarında bir qapıdan girib gözdən itir. Məlik Məhəmməd gəlüb qapını açdı. Bunun qabağına bir qoca kişi çıxır. Məlik Məhəmməd:
– Şəhərin padişahının bir qızı vardır, neçə müddətdir ki, lal olmış, danışmayur. Padişah əhd etmiş ki, hər kəs üç dəfə qızı danışdırsa, qızı ona versin, özinü də vəliəhd eləsin. Hər kəs danışdıra bilməsə, onı zindana salsın. Odur ki, həpsxanə dolmuşdur, kimsə qızı danışdıra bilməyir.
Bu xəbəri Məlik Məhəmməd eşitdikdə qət edir ki, ertəsi gün getsin öz bəxtini sınasın. Bu fikrini qocaya da söylədi.
Ertəsi gün, səhər tezdən Məlik Məhəmməd yuxudan qalxub paltarını geyib, padişahın şəhrinə tərəf yol başlayur. Yolda bir tutu quşuna rast gəlir. Tutu quşu dilə gəlüb Məlik Məhəmmədə deyir:
– Ey Məlik Məhəmməd! Məni də özünlə apar. Qızın otağına daxil oldıqda qabaqca məni otağa bırax, mən xəlvət gedib güzginin dalında gizlənəcəyəm. Onda sən qapıdan daxil olanda, kimsəyə etina etmə.
Güzgiyə salam ver. Ondan xahiş elə ki, sana qəribə bir əhvalat söyləsin. Qayıdanda gənə xəlvət məni özinlə qaytar. Məlik Məhəmməd tutunu götürüb padişahın qəsrinə gəlir. Padişahə xəbər verirlər ki, bir oğlan gəlmiş, qızı danışdırmaq istəyir. Padişah əmr edir ki, oğlanı qızın yanına salsınlar. Tutu söylədigi kimi qapıdan daxil olanda xəlvət quşu bıraxır, quş da gəlüb güzgünün dalında gizlənir. Mələk Məhəmməd otağa daxil olub kimsəyə etina etmədən güzgüyə səlam verir. Güzgünün dalında quş cavab verir. Hamı elə bilir ki, cavab verən güzgüdür. Sora bir qəribə əhvalat söyləməsini güzgüdən xahiş edir. Gənə də güzgünün dalından quş dilə gəlib söyləyir:
– Ey Məlik Məhəmməd! Məlumun olsun ki, bir nəfər dülgər, bir dərzi, bir molla yoldaş olub səfərə çıxmışdılar. Bunlar bir meşəyə yetişdilər.
Axşam oldığından burada qalırlar, Qərar qoyurlar ki, nöbə ilə bir nəfəri yatmayub keşik çəksin. Püşg atırlar. Əvvəlinci nöbə dülgərə, ikinci nöbə dərziyə, üçüncü nöbə mollaya düşür.
Xülasə, molla ilə dərzi yatır, dülgər keşik çəkir. Yuxu bunu basmasın diyə durub ağacdan bir adam yonur. Vəqti bitdikdə dərzini oyadub özi yatır. Dərzi baxub görir ki, dülgər ağacdan bir adam yonubdur, bu da bir dəst paltar tikib adama geydirir. Vəqti tamam oldıqda mollanı oyadıb özi yatır. Molla baxıb görür ki, ağacdan bir adam qayırub buna bir dəst paltar geydirmişlər. Qanır ki, bu yoldaşlarının işidir. Bu da durub dəstəmaz alub, iki rükət namaz qılıb Allaha yalvarır ki, ona can versin. Həmən saat adam dirilüb gözəl bir qız olur. Sübh olduqda bunların arasına mübahisə düşür. Dülgər deyir ki, qız mənimdi, çünki onı mən yonmışam. Dərzi deyir ki, qız mənimdi, çünki paltarını mən tikmişəm.
Molla da deyir ki, qız mənimdir, çünki duam ilə Allah ona can vermişdir. İndi ey Məlik Məhəmməd, söylə görüm, qız kimə çatacax?
Hekayə bitən kimi padişahın qızı biixtiyar əyağa qalxub söyləyir ki, qız mollaya çatasıdır.
Qızın danışdığını eşidüb tez padişahın yanına müjdəçi gedir ki, qız
Axşam quş Məlik Məhəmmədə deyir:
– Ey Məlik Məhəmməd, qız bu gecə güzgüni qırdi. Sabah mən bu pərdənin altına girəcəyəm. Odir ki, qapıdan girəndə salamini verəndə pərdəyə verərsən, hekayəni də ondan istərsən.
Ertəsi gün Məlik Məhəmməd libasını geyüb quşu da götürüb qəsrə gedir. Qızın otağına daxil olanda qabaxca quşu buraxır. Quş xəlvət gedüb pərdənin dalında gizlənir. Məlik Məhəmməd isə otağa daxil olub, kimsəyə etina etməkdən pərdəyə səlam verir. Pərdənin dalından quş cavab verir. Sora pərdədən qəribə bir əhvalat söyləməsini xahiş edir. Pərdənin dalından quş dilə gəlüb söyləyir:
– Ey Məlik Məhəmməd! Məlumun olsun ki, üç nəfər yoldaş olub bir şəhərə gedirlər. Burada işləyib hər biri xeyli pul qazanır. Bunlardan biri bir kitab, o birisi bir xalça, üçüncüsü bir qızıl tas alır. Kitabın xasiyyəti bu imiş ki, hər kəs ona baxsa imiş dünyadəki vəqiat ona məlum olarmış. Xalçanın xasiyyəti bu imiş ki, onın üstündə oturub hansı yeri niyət etsəydin, xalça havaya qalxub oraya uçarmış. Tasın xasiyyəti bu imiş, onı su ilə doldurub niyət edüb hansı naxoşun başından tökülsəymiş, həmən xəstəlikdən şəfa taparmış. Bunlar bir gün bir yerdə oturub söhbət etdikləri əsnadə kitab sahibinə deyirlər ki, baxsın görək dünyadə nə əhvalət üz verməkdədür.
– Filan padişahın bir gözəl qızı var. Bərk xəstələnmiş, ölüm halındadır.
Padişah əhd etmiş ki, hər kəs qızına əlac edüb sağaltsa, qızı ona versün.
Dərhal qız şəfa tapır. Padişah əhdinə görə qızı buna vermək istəyir. Ancaq o biri yoldaşları hər birisi davayə çıxırlar ki, qız onlara çatasıdır. Kitab sahibi deyir ki, mən olmasaydım, əhvalatı bilüb qıza şəfa verə bilməzdiniz. Xalça sahibi deyir ki, mən olmasaydım, tasım olmasaydi, hər halda, qız şəfa tapmazdı. İndi, ay Məlik Məhəmməd, söylə görək, qız kimə çatasıdır?
Bu sözü eşitdikdə biixtiyar qız ayağa qalxub deyir ki, qız sahibinə çatasıdır.
Qızın ikinci dəfə danışmağını gənə də padişaha xəbər aparırlar. Bu əsnadə Məlik Məhəmməd firsət tapub quşu götürüb gedir. Gecə quş Məlik Məhəmmədə deyir:
– Ey Məlik Məhəmməd! Qız pərdəni cırıpdır. Bu dəfə də taxtin altında gizlənəcəyəm. Odur ki, sənin səlamın, cümlə sual-cəvabın təxtə olmalıdır.
Ertəsi gün Məlik Məhəmməd qızın otağına girəndə genə xəlvət quşu buraxır. Quş xəlvət gəlüb təxtin altına girir. Məlik Məhəmməd otağa daxil olanda kimsəyə etina etmədən təxtə salam verir, cəvab alandan sora qəribə bir əhvalat söyləməsini xahiş edir. Təxtin altınnan quş dilə gəlüb söyləyir:
Bunlar etina etməyürlər. Vəkilin arvatı düşüb götürür, evə qayıdanda gərdənbəndin üstündə mübahisə düşür. Padişahın, vəzirin arvatları diyirlər ki, qabaqca biz görmüşük, bizə çatar. Vəkilin arvadı deyir ki, mən görmüşəm mana çatar. İmdi, Məlik Məhəmməd, söylə görüm, gərdənbənd kimə çatacaqdır?
Kimsə cavab verə bilməyir. Genə padişahın qızı cəld qalxub deyir ki, vəkilin arvatına çatacaqdır. Padişaha xəbər getdi ki, qız üç dəfə danışdı. Padişah Məlik Məhəmmədi hizurinə istəyür, qızını ona verüb özünə vəlihəd edir. Məlik Məhəmməd qardaşlarını, başqa dustaqları həpisdən azad edir."
"Biri vardı, biri yoxdu. Yunan şəhrində bir Məhmət Həsən adında paçcah vardı. Bının qonşusunda da bir naxırçı vardı. Bılların hər ikisinin də övladı yoxdı, nə paçcahın, nə də naxırçının. Bı paçcah fikirləşirdi ki, bir belə torpağım, bir belə dövlətim ola, bir övladım olmıya ki, barı ona sahıp ola. Gün çıxannan gün batana cəmi paçcahlar mənnən qorxur.
Gecə yatmışdı. Aləmi-vaqiyədə gördü ki, bına deyillər: “Ey paçcah, səhər sühb namazınnan qabax dur get çarhovuzun başına. Orda suyun üzündə bir alma üzür. Onı gətir qoy xonçıya, ortadan tən böl.
Yarısın ver qonşun naxırçıya, arvadıynan yesin, yarısın da özün hərəminnən ye”.
Bı sübh namazınnan qabax durdu, getdi çarhovuzun qırağına, gördü bəli, çarhovızda bir alma üzür. Bını götürdü gəldi əvə, qoydı xonçıya. Böldü, yarısını göndərdi naxırçıya. Dedi ki, “arvadıynan yesin”. Yarısını özü hərəmiynən yedi.
Ay oldu, il dolandı, bılların hər ikisinin arvaddarının boynuna uşax düşdü. Hər ikisi vaxt oldı ki, doğdular. Bılların hərəsinin bir oğlu oldu. Gətirdilər bılların hərəsin bir dayaya verdilər. Bıllar, bəli, bir yaşınnan gəldi iki yaşına, ikidən üçə. Belə-belə bılar altı yaşına çatanda, bılları qoydular məktəbə.
Paçcahın oğlının adı Məlik Məmməd, naxırçının oğlının adı da Məlik Əhməd idi. Bulları əvdən çölə qoymırdılar çıxsın. Bir molla təyin etmişdilər, gəlip bir əvdə bılların ikisinə də dərs verirdi.
Paçcah da aşbaza tapşırırdı ki, nə bada bılların xörəyinə sümük qoyasan.
Bıllar hər ikisi gəldi, çatdı on beş yaşına. Bir gün aşbaz gətirdi bılların xörəyinə bir sümük qoydı. Bıllar xörəklərin yedilər. Bu sümüyü oynadırdılar. Sümük dəydi aynanın şüşəsinə sındı. Birdən başdadı əvə gün düşməyə. Bıllar gördülər, əvdə difara bir göyçək şey düşür.
Başdadılar bını tutmağa. Nə qədər elədilər, bını tuta bilmədilər.
Molla gələndə gördü ki, bıllar qan-tərin içindədilər. Bıllar mollanı görəndə dedi:
Molla gətirdi aynanın sınığından çölü bıllara göstərdi. Bıllar gördülər ki, kimi quş oynadır, kimi gəzir, kimi oynıyır. Hərə bir işinən məşğuldu. Çöl belə gözəldi ki, nə təər. Mollıya dedilər:
– Get atamıza de ki, taa biz oxıyıp molla, muşdet olmıyacıyıx ha.
İzin versin, biz də çıxax çölə. Bir at da hazırrasın ova çıxaq.
– Uşaxlar deyir ki, bizə icazə versin, çıxax çölə. Özü də bir at həriyə hazırrasın, ova çıxacıyıx.
Paçcah car çağırtdırdı. Bıllara qoşın yığdırıb dedi:
– Sabah ova gedəcəksiniz, mənim oğlanlarımın yanınca.
Məlik Əhməd almıya oxşıyırdı, elə Məlik Məmməd də almıya oxşıyırdı. Ancax Məlik Əhməd birəz ağıdı Məlik Məmməddən. Onnar bir-birinnən seçilmirdilər.
Bıllar geyinip, atdandılar, düşdülər yola, getdilər. Çıxdılar bir düzəngah yerə. Gördülər ki, bəli, bırda bir ceyran otdıyır. Qoşına əmr elədilər ki, ətdən çəpər çəkin onun dörd tərəfinə. Hər kəsin başının üstdən tullanıp getsə, boynın vırdıracıyam. Hər kəsin böyrünnən getsə, əlin vırdıracıyam. Bıllar cərgeynən durdular ceyranın dörd bir tərəfin tutdular. Ceyran o yana baxdı, bu yana baxdı, dedi:
– Mən heç kimin qanına bayıs olacıyam.
Gəldi Məlik Məmmədin başının üstdən tullanıb getdi.
Bı dedi:
– Bir adam mənim dalımca gəlsə, bı ad mənim üzərimə qənim olsın. Boynın vırdıracıyam.
Heç kəs qorxısınnan getmədi. Bı dedi:
– Gərək, mən özüm tutam o ceyranı, o ki mənim başımın üstdən qaçıp.
Bı iki qardaş düşdülər yola. Bı ceyranı qava-qava gətirdilər saldılar bir qalaçıya. İsdədilər ceyranın dalınca girsinnər qalaçıya, gördülər bir oğlan çıxdı. Oğlan dedi:
Məlik Məmmədgil oğlana dedilər:
– Bizim şikarımızı ver.
Bı oğlan dedi:
– Ay oğlan, siz gəlmisiniz bıra, paçcahzadəsınız, yoxsa sizi mən bir tilisimə salardım, heç çıxa bilməzdiniz.
Birəzdən sora ayıldı bıllar, başdadılar yol getməyə. Yol uzunu Məlik Əhməd bına təsginnik verirdi ki:
– Heç fikir eləmə, qardaş, nətər olsa, o qızı ələ gətirrik.
– Nə fayda, qızın yerin bilmədik, hankı paçcahın qızıdı.
Amma Məlik Əhməd bir elə pəhlivanıdı ki, Rusdama əvəz.
Deyirdi:
– Qardaş, bı başı bədənnən gərək cida eliyəm, o qızı tapam.
Atası dedi:
– Ey oğul, o boş fikirdi, o yeddi qardaş devin bacısıdı. Mən düz yeddi dəfə onın üstdə qoşın göndərmişəm, qoşınımı təmiz qırıplar.
Onı almax olmaz. Həmən qızın adına da Gülü Qahqah deyərlər. O qıza cəmi paçcahlar aşıxdı. Ancax ələ gətirə bilmirrər. O qız tilisimdir. Mən qoşın verə bilmərəm, aparıp qırdırasınız.
Məlik Əhməd dedi:
– Ay paçcah, maa qoşın lazım döyü. Ancax yolın de, hara gedəciyəm?
Bı baş nə qədər ki sağdı, gərək o qızı gətirəm.
Paçcah dedi:
– Bəli, şimal tərəfə sübh tezdən atı sürsəniz, gedərsiniz axşamatan.
Hər ikisi azuqasın götürüp atdarına qütəvvər oldılar. Sübh tezdən yola düşdülər. Gün batanda getdilər çatdılar. Gördülər ki, qırx pilləkəndə beşimci mərtəbədə qız gəzinir. Bını görəndə Məlik Məmmədin az qaldı, ürəyi getsin. Məlik Əhməd bını tutdu, birəz təsəlli verdi. Dedi:
– Özünü toxtat.
Qız da Məlik Məmmədi görən kimi min könüldən aşıx oldı. Bı qız Məlik Əhmədə dedi:
Mənim bir taxdam var ki, gərək onı elə axıdasan suya dəymiyə. Bir də bir qazanım var, yeddi dəmirçi hərəsi bir küncündə otırıp çəkic döyür, bılların səsi bir-birinə getmir. Gərək onı qaldırıp götürəsən bir gilə də su yerə düşmüyə. Mən də qardaşdarıma demişəm ki, hər kəs o taxdanı
axıtsa, o qazanı da doldırıp götürsə, ona gedəciyəm. O sizə deyəcək ki, “bı taxdanı axıt, bı qazanı da doldır”. Onda sən de ki, “Taxda! Gülü Qahqah eşkinə, nə sən suya dəy, nə su saa”. Qazanı da doldır, denən:
“Qazan! Gülü Qahqah eşqinə qalx.” O özü qalxacax. Onda o da məni saa verər.
Axşam oldı bının qardaşdarı gəldi. Gördü ki, iki oğlan otırıp.
Birinin sifətinnən, elə bil, Rusdam qəbirdən dirilip gəlip. Böyük qardaş dedi ki, mənim bacımın bir taxdası var, onı gərək elə axıdasan ki, nə taxta suya, nə su taxdıya dəymiyə. Bir də qazanı var; yeddi dəmirçi hərəsi bir küncündə çəkic döyür, onın səsi bir-birinə getmir. Onı da suyunan doldurasan elə gətirəsən ki, bir gilə də su yerə düşmiyə. Əyər onnarı eliyə bilməsəniz, ikinizin də boynınızı vırdıracıyam. Eliyə bilsən, bacımı verəcəyəm.
Axı, qız da bılları örgətmişdi Oğlan qazanın qulpunnan yapışdı.
Basdı suya doldurdu, dedi:
Qazan qalxdı. Sora taxdanı götürdü, atdı suya. Dedi:
– Taxda, Gülü Qahqah eşqinə, nə sən suya dəy, nə su saa!
Bəli, taxda başdadı sudan birəz qəlbi axmağa.
Bir molla gətirtdilər qızın kəbinin kəsdirdi Məlik Məmmədə.
– Ay qız, deyəllər hər gözəldə bir ayıb var, səndə də bu yumru?
Qız dedi:
– O eyb deyil. Maa bir ağ dev aşıxdı. Qırx ildi onı dutup salmışam tilsimə. Bı tilsimin haçarrarıdı. O tilsim qırx evdən ibaratdı.
Məlik Məmməd o saat dedi:
– Gərək o evləri acıb, o devi maa gösdərəsən.
Qız dedi:
– Gəl, aşdırma. O qapıları aşsam, o məni götürüp aparacax. Məlik Əhməd də dayanmıyacax, gələcək o devin dalınca. O dev də çox hənirsiz devdi.
Nə qədər elədi olmadı. Dedi:
– Məlik Məmməd, gəl aşdırma, aşsam, ta məni görmüyəcəksən.
Məlik Məmməd dedi:
– Xeyr, aç!
– Məlik Məmməd, gəl aşdırma.
Dedi:
– Xeyr, aç.
Qız dedi:
– Qapını açan kimi, o dev məni aparacax, gəl aşdırma.
Dedi:
– Xeyr, aç görüm.
Qız qapını aşdı. Açan kimi dev qızı götürüp, ya Əli mədət getdi.
Məlik Məmməd qaldı lavud. Nətər eliyim, necə eliyim.
Bı qalsın bırda. Sizə kimnən xəvər verim, Məlik Əhmədgildən.
Bıllar gördülər dev qızı aparır. Bı qızın qardaşdarı dedi:
– Əvin dağılmasın, Məlik Əhməd, qızı dev apardı.
Əhməd o saat atın minib üz çəvirdi bılların dalınca.
Məlik Əhməd dedi:
– Qırx günün səfərinə gedirəm. Qırx günəcən gəldim, gəldim.
Gəlmədim, heç.
Bı üz qoydu getməyə. O qədər getdi ki, çıxdı bir şəhərə. Bırda gördü, bir adam var. Adına Əhmədi-Kəmxörəy deyirlər.
Dedilər:
Bı girdi gördü ki, dev başın qoyub qızın dizinin üstdə yatıp. Qız Məlik Əhmədi görən kimi dedi:
– Vay, Məlik Əhməd, nəyə gəldin bıra. Bı bir məlundi ki, oyansa səni öldürəcək.
Oğlan dedi:
Qız dedi:
– Məlik Əhməd, sən gətir, bını yavaşca öldür.
Dedi:
– Mən namərt döyüləm, namərtdiynən adam öldürəm. Mən mərtdiynən öldürəciyəm, – deyip, qılıncını sivirdi. Başdadı devin dabanın oymağa. Dev yuxudan bidar olub qıza bir şapalax çəkdi ki, niyə qoyırsan məni milçək yeyə.
Məlik Əhməd bir “Allahı əkbər” nalası çəkdi ki, az qaldı, dağ-daş titrəsin. Dev yuxudan ayılıb əlin atdı Məlik Əhmədin toqqasınnan yapışdı. Yeddi dəyirman daşın bir daşa nəsb eləmişdi. Bını getdi qalxızdı, gətirdi ki, Məlik Əhmədin başına salsın. O saat Məlik Əhməd firsəti fot eləməyip bir qılınc çəkdi devin başınnan. Devin başı iki parça olub canı cəhənnəmə vasil oldı.
Bırdan qızı da götürüp gəldi quyunun ağzına.
Qıza dedi:
– Sən çıx.
– Mən çıxsam səni quyuda qoyup, məni aparallar.
Məlik Əhməd dedi:
– Xeyr, çıx.
Qız dedi:
– İndi ki belədi, mən çıxıram. Əgər səni quyuda qoysalar, al bı düdüyü çal. Onda özü bir qarış, saqqalı iki qarış gələcək, deyəcək ki, “bir də çal”. Onda sən de, “məni çıxart, bir də çalım”. Havax onı çalsan, o saat yanında hazır olacax. Nə isdəsən hazır edəcək.
Bı qızı bir sandığa qoydı bağladı. Dedi:
– Çəkin.
– Nə qəşəng çaldın! Bir də çal!
Dedi:
– Məni bırdan çıxart, çalım.
Gətirdi bını çıxartdı. Çöldə düdüyü bir də çaldı.
Özün yetirdi yavaş-yavaş bı şəhərə. Gördü Əhmədi-Kəmxörəyi qıza toy eliyir özinə. Qız da deyir:
– Gərək mənim özümün qızıl mecmeyim, qızıl teşdim gələ.
Bı Məlik Əhməd də gəlip bir zərgara şəyirt oldu. Bıllar bı zərgara qızıl gətirdilər ki, bir qızıl teşt, bir qızıl mecmeyi qayır. Bı zərgar dedi:
– Mən bacarmaram.
Məlik Əhməd dedi:
– Al, mən qayırram.
Bı zərgar dedi:
– Sən dünənki şəyirt nə bacararsan?
Bı dedi:
– Sənin işin yoxdı, sən al, mən qayırram.
Bı zərgar qızılı aldı. Dedi:
– Bəli, sabah gəlip apararsan...
Bıllar gedən kimi Məlik Əhməd düdüyü çaldı, özü bir qarış, saqqalı iki qarış hazır oldu. Dedi:
– Gedərsən həmən devin teştin, mecmeyisin gətirərsən.
Bı o saat gedip gətirdi. Qız gördü ki, öz teşti, öz mecmehyisidi. O saat bildi ki, Məlik Əhməd gəlip. Bı Məlik Əhməd bir də düdüyü çaldı, genə özü bir qarış, saqqalı iki qarış gəldi. Dedi:
– Gedərsən həmən devin, atın, qılıncın, geyimin gətirərsən.
Bı o saat gedip, gətirdi. Altdan geyindi, üstdən qıfıllandı, üstdən geyindi, altdan qıfıllandı. Qılıncı bağladı, qalxanı götürdü Allah, Məhəmməd, ya Əli dedi, düşdü yola. Bı Əhmədi-Kəmxörəyi də geyinmişdi ki, bəli gəlin gəlir. Atdılar gördülər, bəli bir atdı gəlir, guya Rusdam qəbirdən dirilip. Bıllar hamısı xofa düşdülər. Məlik Əhməd yetişip, Əhmədi-Kəmxörəyinin də, Əhmədi Çillinginin də boynın vırdı. Qızı da götürdü. Əhmədi-Kəmxörəyinin bir bacısı da varıdı. Bını da götürdü,
üçü də atdanıp yola düşdülər.
Yeddi qardaşdar da şikardaydı. Qırx gün tamamıdı. Gördülər bıdı üç atdı gəlir. Bıllar dedilər:
– Gərək iki oleydılar, bəs niyə üçdülər?!
Gəldilər bıllar Məlik Məmmədin yanına. Bir-iki gün də bırda qaldılar. Bı devlər ehtiyat gördülər ki, yola düşsünnər, getsinnər öz vilayətdərinə. Bılları devlər cah-cəlalınan, qoşınnan yola saldılar.
Qız dedi:
– Məlik Əhməd, çox əziyyət çəkmisən, amma qoysana bir söz deyim. Paçcah maa aşıx idi. O, bir at göndərəcək ki, oğlum minsin gəlsin. Minən kimi o at onı yerə vırıp öldürəcək. At gələndə onı sən vır öldür. Onnan sora bir qızılquş göndərəcək. O da Məlik Məmmədin gözün çıxardacax. Onı da öldürərsən.
O at gələn kimi vırdı atı öldürdü. Quşu da göndərdi. Onu da bir ox yayınan vırdı, bını da öldürdü.
Qız dedi:
– O çox cadukunnuk bilir. Bir ismi-əzəm oxıyıp olacax bir ilan, girəcəy bir otağa. Məlik Məmməd o otağa girəndə vıracax, öldürəcək.
Onda sən, Məmməd girməmiş o ilanı da öldür. Paçcah ölsün.
Paçcah əmr elədi ki, oğlum girsin o otağa. Onı onnan ötəri tikdirmişəm.
Məlik Əhməd tez gedip gördü, atası ilan olub ki, Məlik Məmmədi vırsın. Məlik Əhməd fürsəti fot vermiyip ilanı öldürdü. Məlik Məmməd gördü ki, Məlik Əhməd ilanı vıranda, bı ilan bir nərə çəkdi ki, “ay Məlik Məmməd, bəs adam atasın öldürər”. Gördü ilan öldü, düşdü yerə. Məlik Məmməd dedi:
– Bı sirdən məni agah elə, görüm, o atı, o quşu, o ilanı niyə öldürdün?
Dedi:
Sən gəl bı sirri aşma.
Dedi:
– Xeyr, de!
– Sənin atan o qıza aşıxıdı. O qıza nə qədər qoşun göndərir ki, alsın. O qoşını qırdırdı. Atı onın üçün göndərmişdi ki, sən minəndə vırsın öldürsün! – deyəndə Məlik Əhməd yarıyacan daş oldı. – Quşu da onın üçün öldürdüm ki, sənin gözünü tökəcəydi. – Toqqıyacan daş oldı.
Dedi:
– O da sən içəri girəndə səni vıraceydı, ona görə öldürdüm.
Ay ötdü, il dolandı, bının külfətinin boyuna uşax düşdü. Bı barıhəmlin vaxt oldı ki, yerə qoydı. Gəldi bının bir oğlı oldı. Bir müddətdən sora bı uşax üzə gülən oldı. Gördü, üç göyərçin gəldi, qondu ağaca.
Biri dedi:
– Bacı, bı daşı tanıyırsan?
Bılar dedi:
– Yox.
– Bı filan naxırçının oğlıdı ki, Məlik Məmmədin yolında nə zəhmətdər çəkdi.
O biri dedi:
– Bacı, bı uşağın nənəsi qıyıp o daşın üstdə başın kəssə, o asqırıp durar.
Arvad o saat dedi:
– Yüz belə oğlan qurban olsın Məlik Əhmədə.
Başın kəsdi. O saat asqırdı durdu. O biri göyərçin də dedi:
– İndi belədi? Mən də bir lələk salasıyam. Uşağın başın qoysın üstdə onı çəksin, olacax anadan doğma.
Bı lələyi götürdü çəkdi uşağın başına, oldı anadan doğma.
O yedi yerə keçdi. Siz də yeyin, dövrə keçin. Göydən üç alma düşdü:
"Biri varıymış, biri yoxuymuş, Allahın bəndələri çoxuymuş. Raviyan belə rəvayət eliyir ki, əyyamı qədimdə bir padşah varıymış. Bu padşahın gözünün ağı-qarası, aman-zaman bircə qızı varıymış. Bu qızın gözəllixdə tayı-baravarı yoxuymuş. Padşah qızını o qədər çox isdiyirmiş ki, onnan ötəri ayrıja bir qəsr tixdiripbiş. Bu qıza qırx incə belli gözəl xanım qulluğ eliyirmiş. Qızın ağzınnan ağ çıxsa ağ, qara çıxsa qara, hamısını padşah hazır eliyirmiş. Elçilərin də ki, gündə biri gedif, mini gələrmiş. Elçi daşının üsdü heç vaxt boş olmazmış. Munnan belə qız həməşə gününü ah-vaynan keçirir, baxdınnan gileylənərmiş. Günnərin bir günündə qız qırx incə belli xanımnan özünün gülüzar bağına seyrə çıxıpbış. Onun nazı-qəmzəsiynən oynuyan qırx incə belli qız bağda nə qədər gülüf oynuyullarsa da, qızın eynini aça bilmillər. Qız elə baxdınnan gileylənif gözünün yaşını tökərmiş. Həməşə qız xanımların gözünnən yayınıf, bağın bir küncünə çəkilif qəmli-qəmli oturarmış. Gənə günnərin birində padşah qızı öz qul-qaravaşıynan bağa seyrə çıxıpbış. Qızdar gənə həməşəki kimi başdadılar çalıf-oynamağa. Buların başı qarışanda qız gözdən oğurranıf özünü verdi bir sakitdiyə.
Elə bu vaxd bir də gördü kü, göydən bir yekə qara quş enif, onu aldı ciynaxlarına. Quş qalxdı göyə. Bu işdən heç kimin xəbəri olmadı. Quş uça-uça qızı aparıf, bir qalın meşədə yerə qoydu. Bir zaman qızdar başdarını qaldırıf, görüllər ki, xanım yannarında yoxdu. Pütün bağı pitpit eliyillər, qızı tapa bilmillər. Axırda gəlif padşaha xəvər verillər ki, bəs hal-qəzyə qızın bağda gəzdiyi yerdə yoxa çəkilif.
Padşah bu xəbəri eşidən kimi bir başına döyür, bir dizinə döyür.
Vəzir-vəkil səsə-küyə tökülüf, deyillər:
– Ey qibleyi-aləm, başına-gözünə döyməxdən bir şey çıxmaz, burda tədbir lazımdı.
Bir təhər padşah sakit eliyif, hər yerə atdılar, carçılar salıllar. Heç kim qızdan xəvər-ətər gətirə bilmir, elə bil qız bir yağlı əpbəy oluf göyə çəkilif.
Padşahı burda qoyax, görəx qız meşədə neyliyir. Qız meşədə otdan-alafdan, merdən-meyvədən yiyif, kejələr də çıxıf, bir ağacın başında yatarmış. Qırx günüymuş kü, qız günüzdər yol gedif, gecələr hündür ağaşdarın başında yatarmış. Bir gün ağaşdan baxıf görür kü, uzaxda dağın döşündə bir çovan qoyun otarır. Cannı tişinə tutuf gedir çovanın yanna. Salam verif deyir:
– Ey çovan qardaş, ajam, maa bir az süd verərsənmi içəm?
Çovan o saat bir sərniş süd sağıf qıza verir. Qız südü içif, bir az gözünə işıx gələnnən sonra deyir:
– Çovan qadraş, sənnən bir xaişim var, köhnə-kürüş paltarrarınnan varsa bir dəsini maa ver. Əvəzində bu bazubəndimi1 saa verərəm.
Qız bazubəndini açıf çovana verir. Çovan köhnə paltarının birini çıxardıf qıza verir. Bir qoyun dərisini də yumurruyuf, qıza papax düzəldir.
Qız çovannan çox razılığ eliyif, başdıyır şəhərə tərəf gəlməyə.
Üş gün, üş kejə yol gəlif bir şəhərə çatır. Şəhərdə bir çayçıxanıya rasd olur. İçəri girif çayçıya deir:
– Qardaş, məni şəyirt götürərsənmi?
Çayçı deir:
Qız deyir:
– Çayçı qardaş, amba yatmağa yerim yoxdu, gərəx kejələr mana çayçıxanıda yer verəsən.
Çayçı razı olur. Qız, oğlan paltarında bir neçə müddət tükəndə çay paylıyır. Heç kim onun qız olduğunu bilmir. Günnərin birində qız kejə çayçı tükənində təhcə qalıf istəkan-nəlvəkiləri silirmiş. Birdən eyləri, ata-anası yadına tüşüf ürəyi köyrəlir. Başdıyır gənə öz baxdınnan küsüf giley eləməyə. Qız fikirri-fikirri bir döyrə bardax götürüf yerinə qoymağ isdiyəndə əlinnən salıf hamsını çilix-çiliy eliyir. Savağ açılır, çayçı tükənə gəlir. Görür kü, iyirmi-otuz bardağı qırılıf. Ajığı tutur qızı o ku var əngəzdiyif qoyluyur. Yazıx qız gözünün yaşını tökə-tökə tükənnən çıxır, bilmir hara getsin, dərdini kimə desin. Axırda əlacı kəsilir, bir yolun ağını tutur, başdıyır getməyə. Az gedir, çox gedir, bir də görür kü, şəhərdən çıxıf. O üzə, bu üzə boylanıf bir dəvə karvanı görür. Allaha təvəkkül eliyif karvana sarı gedir. Görür kü, soydayarrar karvannan mal aparıllar. Qız yalvar-yapış eliyif deyir:
– Qəriv adamam, heç kimim yoxdu. Hara gedirsinizsə məni də özünüznən aparın. Yolda sizə nökərçiliy eliyərəm.
Soydayarrarın muna yazığı gəlir. Özdərinnən onu da aparıllar.
Soydayarrar o qədər yol gedillər ki, şər qarışır, axşam olur. Dəvələri bir tərəfə çəkif başdıyıllar yatmağa. Qız bulara etivar eləmir, xeyli aralı bir yerdə yatır, səhər sübh tezdən ala qarannıx karvan yola tüşür.
Karvan gedənnən bir xeyli sora qız yuxudan ayılır. Baxıf görür karvan nə gəzir, lələ köçüf, yurdu qalıf, ha o yana, bu yana boylanır karvanı görə bilmir. Kor-peşman başdıyır yol getməyə. Qız az gedir, çox dayanır, çox gedir, az dayanır, dağlar aşır, dərələr keçir, gəlif gənə bir böyüx meşiyə çıxır; bir müddət meşədə gün keçirir. Üsdü-başı tamam tökülür. Günüzdər meşədə cincilimnən, əmənköməncidən, dağ əzgilinnən, cır almadan, armutdan yiif bir təhər dolanır. Gecələr də çıxıf ağacın başında yatarmış.
Qızı meşədə qoyax, indi sizə xəvər verəx kimnən, bu vilayətin padşahının oğlunnan. Padşahın oğlu bir gün meşiyə ova çıxıpbış. Oğlanın qabağınnan qəfildən bir maral hopbanıf qaçır. Oğlan ox-kamannı götürüf maralın dalınca qaçır. Nə qədər qoluyursa tuta bilmir. Maral gözdən itif gedir. Oğlanın hər yerdən əli üzülür, başdıyır qayıtmağa.
Yolun ağzında bir bulağa rasd olur. Əyilir bulaxdan su işməyə. Baxır kı, suyun üzündə bir oğlan şəkli görünür. Tez başını qaldırır görür kü, ağacın başında bir cavan oğlan uşağı var. Əl atır oxa-kamana ki, onu vursun, oğlan başdıyır yalvarmağa:
– Səni and verirəm Allaha, məni öldürmə. Yerim-yurdum yoxdu, odu ku, burda qalmışam.
– İndi ki elədi, tüş ağacın başınnan aşağı.
Qız ağacın başınnan tüşəndə papağı yerə tüşür. O saat hörüxləri açılıf çiynnə tökülür. Padşah oğlu görür kü, bu gözəl-göyçəx bir qızdı.
Odu ku, deyir:
– Ay qız, de görüm sən kimsən, hardan gəlif, hara gedirsən?
Qız başına gələn əhvalatı tamam başdan-əyağatan söylüyür. Oğlanın qıza yazığı gəlir. Onu da özünnən yanına salıv öylərinə aparır.
Qul-qaravaşdara tapşırır ki, onun üst-başını dəyişdirsinnər. O saat qızı hamama aparıf çimizdirif, üst-başını dəyişdirillər. Başdan-əyağa zərzibeynən bəziyillər. Gətirillər öyə. Aradan bir müddət keçir. Padşah oğlunun yadına tüşür kü, gedim görüm o, qız nejə oldu. Oğlan qapıdan içəri girif qızı görəndə öz gözünə inammır. Görür, qız nə qız, elə bil ay parçasıdı. Qızın üzünə baxanda onun gözəlliyinnən oğlanın gözdəri ğamaşır. İsdiyir danışsın, nitqi tutulur. İrəli durmağ isdiyir, qılçaları əsir. Oğlan bir könüldən min könülə qıza aşiq oluf, məhəbbət bağlıyır. Oğlan bir təhər qızın yanınnan çıxıf gedir. Qızın dərdi bir günün içində oğlanı hayva kimi saraldır. Oğlan kejə savaha kimi fikirinnən yata bilmir. Sabağ açılan kimi oğlan canını tişinə tutuf, qızın yanına gəlir.
Dərdini açıf ona söylüyür. O vaxdan hər gün xəlvəçcə görüşüllər. Bu əhvalatı oğlanın atası eşidir. Odu ku, oğlunu yanına çağırıf deyir:
Padşah nə qədər dəlil-dəlalət elədisə, onun sözdəri oğlunun beyninə batmadı. Oğlan dedi:
Mən meşədən gətdiyim qızdan savayı heç kimnən öylənmiyəjəm.
Padşah gördü kü, ayrı çarə yoxdu. Qırx gün, qırx gecə toy eliyif, oğlunu meşədən gətdiyi qıznan öyləndirdi. Aradan doqquz ay, doqquz gün keçənnən sora oğlanın bu qızdan bir qəşəng oğlu oldu. Böüx məclis quruldu, addı-sannı adamlar, vəzirrər-vəkillər, loğmannar, rəmmallar, dərvişdər yığılıf uşağa ad qoydular. Qullar, qaravaşdar, nökərrər- nayıflar qıznan uşağı elə əzizdədilər ki, elə bil bular göydən qızıl zəmbilnən tüşüflər. Əri də ki, laf onnan ötəri sinoy gedir. Günününgüzarının belə xoş keşməyinə baxmıyarax qız gənə də öz baxdınnan nəyrazılığ eliyirmiş. O, bir gecə yatıf, səhər yuxudan ayılanda gördü kü, uşağı yanında yoxdu. Qız əhvalatı ərinə söylüyür. Xəvər gedir padşaha çatır. Hər yeri axtarıllar, uşağdan əsər tapılmır ki tapılmır. Bir ildən sora qızın bir oğlu da olur. Aradan bir neçə gün keçir. Gejənin bir vaxdı bu uşağ da yoxa çəkilir. Səhər duruf görüllər ki, ananın həm əli, həm də ağzı qandı. Bu əhvalat da hər yerə yayılır. Padşah qızdan şübhələnir.
Qız nə qədər and-aman eliyirsə, heç kim onun sözünə inammır.
Padşah vəzirini çağırıf deyir:
– Vəzir, bu qızı aparıf, meşədə öldürüf, qannı köynəyini maa gətirərsən.
O saat vəzir əlini gözünün üsdə qoyuf deyir:
– Şahim, sənin əmrini günü büyün yerinə yetirəjəm.
Vəzir qızı qavağına qatıv, aparır bir meşiyə. Vəzir çox ağıllı, həm də insaflı adamıymış. O, başa tüşür kü, heç ana öz öyladını öz əlinnən öldürməz. Görəsən burda nəsə bir sirr var. Odu ku, qızı meşədə buraxıf deyir:
– Bala, çıx bu torpaxdan get. Baxtına nə çıxar-çıxar. Ya yolda qurda-quşa rasd oluf, ölərsən, ya da axırın bir tərəfə çıxar.
Vəzir meşədə bir quş vuruf, qızın köynəyini də quşun qanına batırıf padşaha gətirir. Padşah qannı köynəyi görüf, elə bilir ki, qız ölüf.
Qavaxda gedən kişi dalınca bir hənirti gəldiyini eşitdi. Dönüf geriyə baxdı, gördü kü, bir qız xaylağıdı. Qız kişini görən kimi tez özünü verdi bir ağacın dalına. Kişi gördü kü, qız onnan gizdənir. Bir söz demiyif, başdadı yolunnan getməyə. Bir azdan sora qız ağacın dalınnan çıxıf sinəsinə gənə kişinin dalınca getdi. Kişi bir də dönüf geri baxdı.
Bu gənə özünü ağacın dalına verdi. Kişi qızın gizdəndiyini görüf dedi:
– Ay bala, mən uşağ-zad döyüləm ki, mənnən gizdənpaç oynuyursan.
Qız gördü kü, kişi bunu görüf, özünə ürəx-dirəx verif gəldi onun yanına. Kişi dedi:
– Ay bala, bu nə işdi eliyirsən, mənim dalımca gəlirsən. Sənin buralarda nə işin var, kimsən?
Qız dedi:
– Yolumu azmışam, şəhəri tapa bilmirəm. Sənnən də qorxurdum yolu soruşmağa. Odu ku, orda-burda gizdənirdim.
Kişi gördü kü, qızın bəti-bənizi, rəngi-rufu qaçıf, özü də ki, üsdübaşı cırıx-cındır, əyaxyalın, başı açıx, qızdan gözü su işmədi. Odu ku, dedi:
– Qızım, gəl düzünü de, sən yoldan azana oxşamırsan, lap meşə adamına oxşuyursan. Kişi qızı dilə tutdu ki:
– Ay bala, səni hara desən ora apararam, gəl dərdini aç maa söylə.
Qızın ürəyi yumşaldı, bir ah çəkif başına gələn bütün qəzavüqədəri açıf söylədi. Qız tamam dərdini söylüyənnən sora kişi dedi:
– Qızım, sən özün padşah qızı olufsan, padşah oğluna ərə gedifsən, həməşə də var-dövlət, zər-ziba içində yaşyıfsan, qırx incə belli qulqaravaşın oluf, həməşə də baxtınnan gileylənif şikayətdənifsən. Pütün bu işdər də naşükürrüyünə görə sənin başına gəlif. Sən gəl bu naşükürrüxdən əl çək. Onda pütün işlərin düz gedər.
Kişi gördü kü, qız onun sözünə əhmiyyət vermir. Odu ku, dedi:
– Qızım, indi qulağ as, mən də öz baxdımnan, güzəranımnan danışım, onnan sonra bilərsən ki, sənin işin niyə düz gətimir.
Kişi dedi:
Həmən gecə yatıf yuxuda gördüm kü, bir nurani kişi başımın üsdündə peyda oluf dedi:
– Oğul, bu günnən sənin qazancın gündə bir quruş olajax.
Mən bu sözdəri eşidən kimi yuxudan ayılıf dix qalxdım. Həmin günü gedif meşədən bir qom tikən qırdım, apardım satmağa. Bir də gördüm kü, bir tacir küçə qapısınnan səsdiyir ki, ay tikənçi, ay tikənçi bura gəl!
Demə burda toyuymuş. Məhlədə yeddi qara qazan aş asılmışdı. Tacir əmr elədi ki, tikənnəri qazannarın altına atım. Tikənnəri atdım qazanın altına. Tacir çıxardıf maa on quruş pul verdi. Özümə də dedi ki:
– Oğul, görürəm yaman əlli-əyaxlı uşağa oxşuyursan, gəl toyda bir az qav-qacaq daşımağa kömək elə, özün də doyunca yi!
Mən razı oldum. O gecə tacirin toyunda qaldım. Tacirin qızını köçürdülər getdi, savağ açıldı. Mən durdum ku, gedəm, tacirin arvadı ərinə dedi:
– A kişi, qızımızı köçürdük getdi. İndi daha ayrı oğlumuz, uşağımız yoxdu, elə gəlsənə bu uşağı özümüzə oğulluğa götürək, qalsın bizdə.
Kişi arvadının sözünə razı oldu. O günnən məni saxladılar öz öylərində, mənim də heç kimim yoxuydu deyin oların yanında qalmağa razı oldum. Gənə hər gün gedif meşədən bir şələ tikən qırıf gətirif satırdım.
Amba kim tikəni alırdısa dimməz-söyləməz çıxardıf on quruş veryirdi. Mən bu işə tamam məhəttəl qalmışdım. Bəli, günnərin bir günündə tacirin yoldaşdarı gəldilər ki, savax ticarətə gedirik hazırraş.
Tacir dedi:
– Deyəsən bu dəfə mən gedəsi olmuyajam.
Dedilər bəs niyə?
Tacir dedi:
– Bərk azarranmışam, sətəlcəm olmuşam. Odu ki, gedə bilmirəm.
Tacirin arvadı dedi:
– A kişi, bir az puldan-zatdan ver, qoy bu uşağı göndərək gessin.
Tacir dedi:
Arvad dedi:
Tacir maa çıxardıf yüz tümən pul verdi, qoşdu o biri yoldaşdarına.
Yoldaşdarım hərəsi bir tərəfə dağıldı. Mən də bir karvansarada özümə bir hücrə tutdum. Kejənin bir vaxtı gördüm yanımdakı hücrədən zığıltı səsi gəlir. Duruf getdim ora, gördüm zığıldıyan bir tacirdi, yazıx elə sətəlcəm oluf ki, can üstədi. Ha-hadı kı, canını tapcırsın. Tez bunun boynunu, belini ovuşdurdum. Güj-bəleynan bir istəkan qaynar çay içirtdim. Hannan-hana bir az kişinin dili açıldı. Tacir gördü kü, mənim ona yazığım gəlir, özü də gejənin yarısınnan oturmuşam yanında, əvəzində maa yaxşılıq eləməkdən ötəri dedi:
Bu işdən heç kimin xəbəri yoxdu. Bu sirri bircə saa deyirəm. Onda bu gecə mən ölüf canımı tapcırajam. Mənim öldüyümü eşidən kimi həmən düyüləri başdıyajaxlar satmağa, onda gedif əvvəlcə neçiyə desələr bir tayını alıf gətirərsən olduğun yerə, özdərinə də tapcırarsan ki, düyünü heç kimə satmasınnar, savax gəlif hamısını aparajam. Elə ki, bir taydüyünü gətirdin, içindəki qızılı çıxardıf onun puluna gedif yerdə qalan tayların hamısını alarsan, hər tayın içində bir kisə qızıl var, ollar hamısı olar sənin.
Tacir elə bu sözdəri deyif qutaran kimi gözdərini yumuf öldü. Mən savah açılan kimi taciri dəfin-kəfin eliyif aparıf qavırsannıxda basırdım. Tacirin ölüm xəbəri padşaha çatan kimi başdadılar car çəkməyə ki, bəs filan tacir ölüf, onun yüz tay düyüsü qalıf, kim almağ isdiyirsə gəlsin şah karvansarasına. Mən o saat özümü saldım ora. Tacir tapcırdığı kimi əvvəlcə bir tay düyünü alıf gəldim öz hücrəmə, açıf içindəki qızılları götürdüm. Həmən qızılnan gedif yerdə qalan doxsan doqquz tayın da hamısını aldım. Bir-iki günnən sora düyünü dəvələrə üklüyüf öz şəhərimizə yola düşdüm. Məni özünə oğulluğa götürən tacir bu cür gəlişimi görüf məhəttəl qaldı, dedi:
– Oğul, mən saa yüz tümən pul vermişdim, verdiyim pul hara, bu dəm-dəsgah hara, bu qədər düyünü hardan aldın?
Mən dedim:
– Hələ bu harasıdı? Hər tayın içində bir kisə də qızıl var.
Tacir bu sözü eşidəndə söyündüyünnən az qaldı bağrı çatdasın.
Qərəz, karvanı yerbəyer eliyənnən sora qızılları çıxardıf yarı böldük.
Həmin qızıllarnan bir qəşəng imarət tikdirdim ki, heç padşahın da elə imarəti yoxuydu. O, günnən sora elə həra gedirdimsə, elə bil pulu başımnan tökürdülər. Bir gecə yatmışdım, aləmi-röyada bir də gördüm ki, həmən nurani kişi gənə başımın üstündə duruf gülür. Birdən dedim:
– Ey qoca baba, yadındadımı bir vaxt mən öz baxdımnan saa şikayət eləmişdim. Sən də demişdin ki, get innən belə sənin qazancın gündə bur quruşdan artığ olmuyajax. Bəs sənin o sözün hara, mənim bu cahi-cəlalım hara?
Nurani kişi dedi:
– Oğul, mən saa deyəndə ki, sənin, iki quruşunu bir quruşa endirdim, sən bu işdən narazı olmadın, ax-uf eləmədin. Mən gördüm ki, sən naşükür adam döyülsən. Odu ku, səni dövlətdəndirdim. İndi mənim o qədər varım-devlətim var, amma gənə naşükürlüy eləmərəm, hərdən bir öz köhnə sənətimi də yadımnan çıxartmıram. Gəlif meşədən tikən qırıf aparıram. İndi mənnən saa amanat, nə badə baxdına təpik atasan, onda işin düz gətirmiyəjək.
Bu sözdər qızın ağlına batdı. Qız dedi:
– Sən düz deyirsən. Mən çox naşükürrük eləmişəm.
– Qızım, sən deyirdin ki, yolu azmışam, indi mən şəhərə gedirəm, gedirsənsə, gəl səni də aparım.
Qız fikirləşdi ki, üsdü-başı cırıx-cındır, ələm-yesir kökündə şəhərə getsə, hamı onu huyluyar. Ürəyində fikirləşdi ki, yəqin şəhər yaxındadı, qoy kişi getsin, qarannıxlaşanda bir təhər gedərəm, bəlkə görən-eliyən olmaz. Odu ku, dedi:
– Əmi, çox sağ ol, indi yolu tanıdım, sən get, bir azdan sora özüm bu cığırı tutuf gələrəm.
Kişi qızı meşədə qoyuf qayıtdı öyünə. Elə kişi yenijə getmişdi ki, qız gördü kü, qavağına bir qoja qarı çıxdı. Qız söyünə-söyünə qarının qavağına yüyürdü, dedi:
– Ay qarı nənə, Allah səni nə yaxşı yetirdi, de görüm bu meşədə sən nə gəzirsən?
Qarı gülə-gülə dedi:
– Qızım, hələ sən de görüm buralarda nə gəzirsən, sora mən deyərəm.
Qız başdadı başına gələn əhvalatı söyləməyə. Elə qız bir-iki kəlmə danışmamış qarı dedi:
– Qızım, mən səni sınamaxdan ötəri deyirdim ki, sən buralarda nə gəzirsən. Onsuz da mana hər şey agahdı. De görüm gənə baxdınnan şikayətdənirsənmi?
Qız gördü kü, qarı bunun ürəyini bilir. Odu ku, dedi:
– Qarı nənə, innən belə nə günə tüşsəm də baxdımnan giley-güzar eləmiyəjəm.
Qarı gördü kü, qız bu sözdəri ürəkdən deyir, odu ku, onu yanına salıf apardı özü olduğu yerə. Qarının olduğu yer meşənin içində hündür bir dağın təpəsindeydi. Dağı çıxmağa heç yerdən yol yoxuydu, hər tərəfi sıldırım qayalığıydı. Bircə yerdə gələ-götür bir cığır varıydı.
Qarı qızı bu cığırnan çıxartdı laf dağın kəlləsinə. Burda zağa kimi bir yer varıydı, ikisi də girdilər ora. Qız baxıf gördü bura yekə bir öy kimi yerdi, özü də gecə qeybə çəkilən oğlannarının ikisi də burdadı. Bu işə məhəttəl qaldı, öz-özünə dedi: “Xudavəndi, bu nə möcüzədi?” Uşağlarını bağrına basıf doyunca ağladı. Qız dedi:
– Qarı nənə, bu nə işdi? Mənim uşağlarımı bura kim gətirif?
Qarı dedi:
– Qızım, qoy saa agah olsun ku, bu uşağları bura mən gətirmişəm, özü də köynəyimin yaxasınnan keçirif özümə oğulluğa götürmüşəm. Hələ səni qız vaxdı baxcadan bu meşiyə gətirən də mən olmuşam. Mən baxt quşuyam. Kim öz baxdına xor baxırsa, oları belə əzab-əziyyətə, məşəqqətə salıram. Gəl sən bir də baxdınnan şikayət eləmə.
Qız and işdi ki, bir də ömrünün axırınatan baxdınnan gileylənməsin.
Qız and içif qutaran kimi qarı dedi:
– Qızım, indi dur, uşağları da götür, çıxın eşiyə, mən cildimi dəyişif quş olajam, minərsiniz qənətdərimin arasına, aparıf sizi qoyaram öz şəhərinizə, ərinin yanına.
Bular dağdan çıxan kimi qarı dönüf oldu yekə dəvə boyda bir quş, qız uşağlarını da qucağına alıf oturdu quşun qənətdərinin arasında. Quş pırıltıynan qalxdı göyə.
Quş göynən getməkdə olsun, görəx qızın əri padşah oğlu nejə oldu? Bəli, elə ki, oğlanın arvadı, uşağları əlinnən çıxdı, o günnən qara keyif ax-vaynan ömür keçirdi. Ata-anası, vəzir, vəkil nə qədər dəlildəlayil eliyirdilər oğlanı yola gətirə bilmirdilər, arvadının dərdinnən sap-sarı hayva kimi saralıf, şam kimi günü-günnən əriyirdi. Oğlan bir gün gənə atasının gülüsdan bağında oturuf qəm dəryasına qərq olmuşdu.
Qəfildən bura bir qoja rəmmal gəlif çıxdı. Rəmmal oğlanı fikirri görəndə dedi:
– Oğul, niyə beykefsən, dərdin nədi?
Oğlan dedi:
– A kişi, bu nədi, rəmmal paltarı keyifsən, adını da rəmmal qoyufsan!
Sənnən rəmmal olmaa. Əyər sən rəmmal olseydin, heç mənnən soruşmazdın, o saat dərdimi bilərdi.
Bu söz rəmmala bərk toxundu. Rəmmal kitabını alıf qoydu qavağına, bir tərəfinə tas, bir tərəfinə tilsim cəmi qoydu, başdadı fala baxmağa, əllimikin oyun çıxardannan sora dedi:
– Ey şahzadə, saa əyan eliyim ki, dərdin noruz dərdidi. Arvadının, uşağlarının dərdini çəkirsən.
Şahzadə gördü kü, rəmmal düz deyir, odu ku, dedi:
– Ey rəmmal, bəs mən neyliyim ki, bu dərddən qutarım?
Rəmmal cavaf verdi ki:
– Ey şahzadə, nə qədər ki, baxtınnan şikayətlənif, axuf eliyirsən, sənin işin düz gətirmiyəjək. Elə ki, gülüf-danışdın, şaddığ elədin, onda dərddən, qəmnən qutarajaxsan.
neçə iliydi ki, üzü gülmürdü, amba böyük bir vurha-vurdeydi ki, gəl görəsən.
Oğlanı burda qoyax, görək qıznan uşağlar nooldular. Qıznan uşağlar göyün yeddi qatında baxt quşunun belində yol gəlirdilər. Quş gəlif o zaman çatdı ki, oğlan bağda kef-damaxdeydi. Quş düz gəlif tüşdü padşahın bağının içində; qızı, uşağları burda qoyuf özü uçuf gözdən itdi. Qız yavaş-yavaş səs-küy gələn yerə gedif gördü öz əri burda bir kefdədi ki, da nə deyim. Odu ku, qıraxdan boynunu püküf başdadı yazıx-yazıx baxmağa. Oğlan başını qaldıranda qızı gördü, o saat tanıdı, yüyürüf onu qucaxladı. Sarmaşıx kimi bir-birinə sarmaşdılar, sora uşağlarını bağrına basıf öpdü. Oğlan dedi:
Qız başına gələn əhvalatı ərinə tamam-kamal söylədi, axırda da bir ah çəkdi. Oğlan soruşdu ku, bəs niyə ah çəxdin?
Qız dedi:
– Mənim başıma bu qədər məşəqqətdər gəlif, ölüf ölümnən qayıtmışam, səni yadımnan çıxartmamışam. Amba sən gündə burda kefdamağ çəkifsən.
Oğlan dedi:
– Sən səhv eliyirsən, bircə buyün mənim üzüm gülüf, sən gedənnən qara geyif, yas saxlamışam. Buyün bir rəmmal maa dedi ki, nə qədər ki ax-uf eliyirsən, baxdınnan şikayətdənirsən, onda həməşə əzaf çəkəjəxsən, elə ki, şaddığ elədin, onda baxdın da yaxşı gətirəjək.
Mən rəmmalın sözünə baxıf buyün şaddığ elədim, doğrudan da baxdım açıldı, arvad-uşağım qavırdan dirilif gəldilər yanıma.
Qız gördü kü, əri düz deyif, özünün başına gələn ərinin də başına gəlif, odu ku, onun sözünə inandı. O günnən təzədən ömür sürüf gün keçirdilər.
Göydən üç alma düşdü. Biri baxt quşunun, biri tikənçinin, biri də nağıl söylüyənin."
"Biri var idi, biri yox idi, Allahın bəndəsi çox idi. Bir naxırçıynan arvadı var idi. Naxırçının arvadı ölüdən yaman qorxardı. Qonum-qonşularında qocadan-qoltaxdan ölən olsaydı, az qalırdı bunun bağrı çatlasın. Arvad günlərin birində ayağın yerə diriyib dedi:
– A kişi, gəl burdan köçək elə yerə gedək ki, oralarda ölüm-itim olmasın.
Kişi dedi:
– Ay arvad, sənin başına hava gəlib nədi? heç elə yer olar ki, orda adam ölməsin? Gəl sən bu sövdadan əl çək, üzümüz-gözümüz bura öyrəşib, evimizi-eşiyimizi buraxıb hara gedək? Arvad elə nırx deyib durdu, əl çəkmədi ki, çəkmədi. Axırda kişinin əlacı kəsildi. Hərəsi çiyninə bir xurcun salıb başladılar getməyə. Az getdilər çox dayandılar, çox getdilər az dayandılar, dağlar aşdılar, dərələr keçdilər, doyunca sulardan içdilər, gəlib bir şəhərə çıxdılar. Şəhərin hər yerini axtardılar, gördülər burda qəbiristanlıq yoxdu.
Arvad dedi:
– A kişi, deyəsən elə mən axtardığım buradı. Yəqin buranın adamları ölmürlər, odu ki, qəbiristanlıqları da yoxdu, elə qalax burda. Ər-arvad bir dəyə qurub qaldılar burda. Ay dolandı, gün keçdi, bir gün naxırçının arvadı azarladı. Kişi də getmişdi naxıra, qonum-qonşu bildilər ki naxırçının arvadı azarlayıb. O saat çıxıb küçədə car çəkdilər. Adamlar yığılıb arvadı kəsib alışma elədilər.
Axşam naxırçı evə gələndə gördü arvad nə gəzir, heç sümükləri də qalmayıb. Başladı hay-həşir salmağa ki, kimdi mənim arvadımı öldürən? Qonşular yığılıb naxırçını məzəmmət elədilər ki:
Kişi bir gün naxırdan qayıdıb gələndə gördü evi adamla doludu. Xəbər aldı bu nə işdi, camaat niyə bura yığılıb? Dedilər:
– Bizim yerin adəti belədi ki, kişi arvadsız olmaz, gəlmişik səni evləndirək.
Camaat ədəb-ərkanla naxırçını evləndirdilər. Ər-arvad bir müddət gün keçirib ömür sürdülər. Günlərin birində naxırçının bu arvadı da azarlayıb öldü. Camaat yığışıb gəldilər ölünü basdırmağa. Kişiyə dedilər:
– Sən də özünə qırx günlük azuqə götür, səni də aparacayıx basdırmağa.
Kişi dedi:
– Mən ölməmişəm, bəs məni niyə basdırmax istəyirsiniz?
Adamlar dedilər:
– A kişi, deyəsən sən bizim adətimizi bilmirsən? Bizim yerdə adətdi, arvad öləndə kişini də onunla bir yerdə basdırırıx.
Kişi nə qədər dava-şava elədi, gördü yox, olası deyil, odu ki, özünə qırx günlük azuqə götürüb uzandı kəcavənin içində. Bunları apardılar bir dağda mağara kimi yerə qoydular. Mağaranın qapısını bağlayıb getdilər. Naxırçı yan-yörəsinə göz gəzdirib gördü buralar tamam meyidlə, sür-sümüklə doludu. Elə qaranlıxdı ki, göz-gözü görmür. Kişi mağaranın dibindən bir zarıltı eşitdi. Bir az gedib gördü bir arvaddı. Dedi:
– Sən kimsən?
Arvad dedi:
– Mən padşahın oğluna ərə getmişdim, o öldü, məni də diridiri onunla basdırdılar bir yerə. İndi nə ölürəm ki, canım qurtara, nə də burdan çıxıb qaça bilirəm. Kişi çaxmaq daşını çaxıb bir az qov yandırdı. Qovu püfləyə-püfləyə onun işığına mağaranın bir küncünə getdi, başladı oranı eşməyə. Eşhaeş, eşhaeş birdə gördü bir balaca deşik açıldı, deşiyi bir az da yekələndirdi. Arvadla ikisi də ilan ağzından qurbağa qurtaran kimi mağaradan çıxıb qaçdılar. O qədər yol getdilər ki, gəlib çatdılar bir vilayətə. Demə buranın adamları gecə it olarmış, günüz adam. Bir boş otaq tapıb ora girdilər. Elə ki, gecə oldu, kişi gördü küçədə-bacada bir boğuşma var, bir didişmə var ki, qulaxlar tutulur. Naxırçı bayıra çıxdı ki, görsün bu nə hay-küydü, gördü düz-dünya dönüb itə, bu onu qapır, o bunu. Bir-ikisi də naxırçının üstünə düşüb pal-paltarını cırıxcırıx elədilər.
Kişi bir təhər özünü içəri salıb qapını bağladı. Gecəni bir təhər burda qaldılar. Sabah xoruz banından qabax durub gəldilər öz vilayətlərinə. Burda ədəb-ərkanla arvad naxırçıya ərə getdi. Ər-arvad şad-xürrəm dolanıb, gün keçirirdilər. Günlərin bir günü kişi dedi:
– Arvad, gəlsənə bir müddət gedim bir özgə vilayətə bir az puldan-zaddan qazanım, kasıbçılığın daşın atax getsin.
Arvad razı oldu, ərinin heybəsinə bir az pendirdən-çörəkdən qoyub yola saldı. Kişi gedəndə dedi:
– Arvad, mən gələnətən abır-həyaynan dolanarsan. Əgər adına bir söz desələr qayıdıb gələndə yekə tikəni qulağın boyda doğrayacam ha!
Arvad and-aman elədi:
– A kişi, elə də iş olar? Əgər məndən bir pis iş eşitsən, tikə-tikə doğrayarsan, onda qanım halaldı. Kişi gedəndən sonra qeybdən bu arvadın yanına üç gün hər dəfə bir adam gəldi. Adamlar gecə-gündüz arvadı dəngəsər elədilər ki, yoldan çıxartsınlar. Bu adamların fikri oydu görək arvad əhdinə düzmü çıxacaq. Elə ki, gördülər arvad mərd adamdı, ağlına, namusuna söz yoxdu, çıxıb getdilər. O gündən sonra qeybdən ona hər gecə bir qızıl göndərdilər. Arvad yatardı, sabah yuxudan duranda mütəkkəsinin altını qaldırıb görərdi ki, bir qızıl var. Arvad bu qızıllarnan bərli-bəzəkli bir ev tikdirdi ki, adam baxanda ağlı heyran qaldı. Ay dolandı, il keçdi, naxırçı qayıdıb gəldi. Öz ev-eşiyinə baxıb məəttəl qaldı. Arvadından xəbər aldı ki, bu nə həngamədi, sən bunu nəynən tikdirdin? Arvad əhvalatı söylədi. Kişi gah bu işə inandı, gah da xofa düşdü. Bir gün kişi bazara getdiyi yerdə qabağına bir küp qarısı çıxdı. Kişi gördü ki, bu qarı bir yazığın biridi, bel əyilib, diş tökülüb, üz qırışıb, tumanı cırıx, başmağı yırtıx. Kişi qarını götürüb gətirdi evə. Arvadına tapşırdı ki, qarıya bir az çörəkdən-çaydan versin. Qarı bir altdan yuxarı baxıb gördü burda bir cah-cəlal var ki, adam heyran qalır. Qarı yağlı dilini işə salıb dedi:
– Ay nənən sənin qadanı alsın, sən nə yaxşı qızsan, gözəllik desən səndə, ağıl desən səndə, ev-eşik desən səndə, daha nə dərdin var?
Qarı arvadın o qədər qılığına girdi ki, durub gedəndə arvad dedi:
– Ay qarı nənə, mən də evdə hərdən yaman darıxıram, sən Allah bizə tez-tez gəl, sənin sözün-söhbətin yaman xoşuma gəldi.
Qarının kürkünə birə düşmüşdü ki, ay gidi, bu kasıb naxırçının biriydi, bu cah-cəlalı hardan düzəldib, yəqin burda bir iş var, ölsəm də, qalsam da, gərək bu sirri öyrənəm.
Qarı bir əlinə əsa, bir əlinə də təsbeh alıb naxırçı evdən çıxanda getdi onlara. Naxırçının arvadı qarının altına döşək, böyrünə mütəkkə qoydu. Qarı bir az söhbətdən sonra dedi:
– A qızım, qarı nənən sənin ağrını alsın, demək ayıb olmasın, bu cahi-cəlalı hardan düzəldibsən?
Qarı arvadın qılığına girmişdi. Arvad da açıb hamısını söylədi.
Qarının könlündən keçirdi ki, bu qızıllardan ona da versinlər.
Gördü yox, qızıl-zad verən olmadı. Ürəyində dedi: “Yaxşı, gör sənin başına nə iş gətirəcəm”.
Naxırçı dedi:
– Qarı nənə, evimiz-eşiyimiz xoşuna gəlirmi?
Qarı dedi:
– Oğul, mənim də başımın altına cavan oğlanlar gecədə bir qızıl qoysalar ondan da yaxşı evim olar.
Bu söz kişini yaman tutdu, dedi:
– Ay qarı nənə, nə oğlan, nə zad, bəs arvadım sənə demədi qeybdən hər gecə ona bir qızıl gəlir.
Qarı dedi:
– Ə, sən lap uşaqsan, adama da qeybdən qızıl gələr? Bəs elədi, niyə mənə də gəlmir?
Qarının fitnə-fəsadından sonra kişi düz gəldi evinə, arvadını qabağına salıb apardı bir quru dərəyə. Xəncəri sinəsinə soxub öldürdü, meyidi orda qoyub qayıtdı evə.
Bəli, kişi arvadını öldürüb getməkdə olsun, görək sonra nə oldu. Elə bu vaxt quru dərənin yanından bir tacirin dəvə karvanı keçirdi. Tacir baxıb gördü dərənin dibinnən bir su axır dumduru göz yaşı kimi, elə bil lap abi-kövsərdi. Tacir məəttəl qaldı ki, görəsən bu nə möcüzədi?
Buralarda dodağa sürtməyə bir damcı su tapılmazdı, bəs indi bu su hardan gəlib?
Tacirin xurcununda üç-dörd dənə quru balıx varıydı. Tacir nökərlərə dedi:
– Ay uşağlar, o quru balıxları bu suda təmiz suya çəkin gətirin yeyək.
Nökərlər balığı suya salan kimi hamısı dirildi, başladılar su yuxarı qaçmağa. Tacir bu işə lap məəttəl qaldı. Başladılar çay yuxarı balığın dalınca getməyə. Gethaget, gedib gördülər bu su bir gözəl arvad xaylağının sinəsinnən gəlir, özü də arvadın sinəsinə xəncər soxub öldürüblər.
Tacir xəncəri çəkib çıxardan kimi arvad dirildi. Tacir nə qədər eləyirsə bu sirri öyrənsin, arvad heç nə demir. Arvad bunlara qoşulub karvanın yanınca getdi. Yolda tacir arvaddan əl çəkmədi ki, gərək mənə gedəsən. Arvad tacirin əl çəkməyəcəyini görüb şəhərin girəcəyində kişini aldadıb qaçdı. Yolda bir qoca kişiyə rast gəldi. Gördü ki, qocanın iki yetimi var, onları da başına yığıb düzün ortasında ocax qalayıb isinirlər. Qız dedi:
– Ey qoca əmi, mənim heç kimim yoxdu, yolu azıb qalmışam tək, ya məni qızlığa götür, ya da yatmağa bir yer ver.
Qoca dedi:
– Mən belə bir adam göydə axtarırdım, yerdə əlimə düşüb, gəl elə sən mənim qızım ol, bu yetimlərə də bax, mənə də kömək elə.
Qız razı oldu. Qaldı qocanın yanında. Axşam oldu, yatmax vaxtı gələndə qız dedi:
– Ay dədəlik, bəs biz harda yatacayıx? Burda ev-eşik izi görükmür?
Qoca dedi:
– A qızım, bizim evimiz olsa burda nə gəzirdik, indi durub bu saat bir dəyə quracam, hamımız doluşub içində yatarıx.
Kişi bir dəyə qurdu, hamısı dəyəyə girib yatdılar. Sabah açılan kimi qız durub başının altındakı bir qızılı kişiyə verib dedi:
– Bunu aparıb mənə bir dəst oğlan paltarı alarsan, özü də heç kimə deməzsən ki, mən qızam.
Qoca gedib bazardan bir dəst oğlan paltarı aldı. Qız paltarı geydi.
O gündən hamı onu oğlan bildi.
Bu qalmağnan arvad düz qırx gün qaldı qocanın yanında. Hər gecə qızın başının altında bir qızıl peyda olurdu. Qız bu qızılların hamısını atalığına verib dedi:
– Ey atalığım, bu pullara burda bir yaxşı imarət tikdir.
Qoca qırx günün içində elə bir imarət tikdirdi ki, elə bil padşah evidi. Ev tikiləndən sonra hamısı ora köçüb keyf-damağnan günlərini keçirirdilər.
Bir gün hava çox istiydi, axşamüstü hamısı məhlədə uzanmışdılar.
– Durun gedək evdə yatax, indicə yağış yağacax.
Qız dedi:
– Nədən bilirsən ki, yağış yağacax?
– Qızım, mən yerin altını da bilirəm, üstünü də. Mən ulduzlara baxıb gələn il nə olacax onu da deyə bilərəm.
– Yaxşı, onda de görüm gələn il nə olacax?
Qoca dedi:
– Gələn il qıtlıx, qəhətlik olacax.
Qocanın söz ağzınnan qurtarmamış bir yağış yağdı ki, lap ucunnan tut göyə çıx. Tez durub hamısı evə doluşdular.
Aradan bir il keçdi. Qocanın dediyi düz çıxdı. Şəhərdə bir aclıq oldu, bir aclıq oldu ki, az qalırdı adam adam əti yesin. O saat qız şəhərə adam saldırıb car çəkdirdi ki, gəlin filan yerə, ucuz qiymətə buğda satıram, hər yerdən adamlar qarışqa kimi axıb gəldilər. Qız adamların çoxuna taxılı müfdə verib yola salırdı. Qız baxıb gördü ki, köhnə əri naxırçı, xəncəri sinəsindən çıxardan tacir də bu gələnnərin içindədi. Arvad oğlan paltarındaydı, onu tanımadılar. Arvad hamıya buğda verib yola salannan sonra tacirnən naxırçını evinə apardı, özlərinə də dedi ki:
– Bu gecə mənə qonaxsınız.
Kişilər razı oldular. Axşam qız bunlara bir yaxşı qonaxlıq elədi.
Çörək, xörək yeyilib qurtarandan sonra dedi:
– Qonax qardaşlar, mən görürəm ki, gecə uzun, vaxt da çoxdu, gəlsənə bir az söhbət eləyəsiniz, qulax asax?
Naxırçı dedi:
– Lap yaxşı olar.
Tacir dedi:
– Onda nədən başlayax?
Arvad dedi:
– Elə hərə öz başına gələn əhvalatdan birini danışsa yaxşıdır. Əvvəlcə naxırçı arvadıynan evlənib axırda onu öldürməyinnən danışdı. Sonra tacir, həmən arvadın sinəsinnən xəncəri çəkib çıxartdığını, arvadın sonra qaçmağını söylədi.
Arvad dedi:
– İndi o qızı görsəniz tanıyarsınızmı?
Kişilərin ikisi də dedi ki, tanıyarıx. Arvad keçib o biri evdə paltarını dəyişib gəldi bunların yanına. Naxırçıynan tacir qaldılar mat-məəttəl. Əvvəlcə öz gözlərinə inanmadılar, sonra gördülər elə bu həmən arvadın özüdü. Arvad bütün başına gələn əhvalatların hamısını bir-bir söylədi. Naxırçı elədiyi işə peşiman olub başını saldı aşağı. Arvad tacirə çoxlu buğda bağışlayıb yola saldı. Təzədən kəbin kəsdirib, toy eləyib naxırçıya ərə getdi. Öz vilayətlərinə gedib, ömür sürüb gün keçirdilər."
"Biri varımış, biri yoxumuş, günlərin bir günündə iki qardaş varımış. Bunların birinin adı Firuz, birinin də adı Əhməd imiş. Firuz tacirliyi çox sevirdi. Gecə-gündüz əlləşib, pul yığıb, şəhərdə böyük bir tacir olmuşdu. Bütün tacirlər Firuzun adını eşidəndə ayağa dururdular. Belə dövləti olmağına baxmayaraq, tacir Firuz çox acgözdü, camaatnan rəftarı da pis idi. Amma qardaşı Əhməd tacir tayfasına yaxın durmazdı. Sənəti yəhər qayırmaq idi. Əhmədin arvadı yox idi, amma Nuşaran adında bir qızı varıdı, dünya gözəli idi.
Bir gün Əhməd ömrünü bağışladı kiçik qardaşı Firuza. Firuz qardaşını kəfin-dəfin eləyib, Nuşaranı da götürüb apardı evinə.
Tacir Firuzun arvadı yoxudu, qulluqçu da saxlamırdı, ancaq bir neçə nökəri, bir də bağbanı varıdı. Bağbanın arvadı tacir Firuza kömək eləyirdi. Bir gün, beş gün, qardaşının ölməyindən bir xeyli vaxt keçdi.
Tacir Firuz istədi evlənə. O, şəhərbəşəhər düşüb gəzdi, amma nə fayda ki, ürəyinə yatan bir qız tapa bilmədi. Kor-peşman, yorğunarğın gəlib çıxdı öz vilayətinə.
Eşit Nuşaran xanımdan.
Nuşaran xanım atası öləndən sonra çox sınıxıb, darıxırdı. Bir gün qonşuların qızları bağbangilə gəlmişdi. Nuşaran xanım da bunlara qoşulub tacir Firuzun bağını gəzməyə çıxdı. Tacir Firuz bağına adam buraxmazdı, amma evlənmək məqamıydı, bağbanın arvadına tapşırmışdı mən külafirəngidə oturanda, şəhər qızlarınnan gətir bağa gəzməyə, bəlkə könlüm istəyən oldu, bəyənib aldım.
Tacir Firuz oturmuşdu külafirəngidə, qabağında çay, damağında qəlyan. Baxıb gördü ki, bağın qapıları açıldı, bağa bir dəstə qız girdi.
Tacir Firuz çay bardağını yerə qoyub, qəlyanı alıb əlinə başladı qızlara tamaşa eləməyə. Gördü ki, bir belə qızın içində bir qız var ki, padşah bağında da yoxdu. Elə bir qızdı ki, saç topuğunda, qaşları qüdrət qələmiynən çəkilib, gözü ceyran gözü kimidi. Tacir Firuz lap dəli oldu, çay bardağı əlindən yerə düşdü, ağlı başından çıxdı. Tez külafirəngidən düşüb gəldi evə, bağbanın arvadını çağırıb xəbər aldı:
– Qızların içindəki gözəl qız kimdi?
Bağbanın arvadı dedi:
– Tacir sağ olsun, gördüyün qız sənin qardaşın qızıdı.
Tacir Firuz bağbanın arvadına inanmadı. Özü bağa çıxıb, qıza baxdı, gördü ki, bəli, qardaşı qızı Nuşarandı. Tacir günü gündən öz qardaşı qızı Nuşaran xanıma məhəbbət bağladı. Gördü ki, yox, olmur, nə eləyirsə də Nuşaran xanım tacir Firuzun xətrindən çıxmır. Tacir Firuz axırda əlacı kəsilib, gecədən bir pas keçəndən sonra Nuşaran xanımın yanına gəldi.
Tacir Firuz başladı qardaşı qızı Nuşarannan hal-xoş eləməyə, çox söhbətdən sonra gəlib çıxdı iş üstünə. Tacir Firuz mətləbi açıb Nuşarana dedi:
– Gərək mənə gələsən.
Nuşaran baxıb gördü ki, əmisi dəli olub, heç ondan əl çəkmir. Əmisinə öyüd verdi. Firuz razı olmayıb dedi:
– Mən sənə aşiqəm. Gəzib şəhərləri dolanmışam, sən gözəllikdə qız tapa bilməmişəm; gərək səni alam, mən nəfsimi geri qaytara bilmərəm, tez cavab ver.
Nuşaran xanımın dərdi biridi, oldu iki, dünya başına daraldı, gözləri yeri görmədi. O, heç bilmirdi nə cavab verə. Nuşaran xanım baxıb gördü ki, əmisi əl çəkmir, dedi:
– Əmi, üç gün mənə möhlət ver, üç gündən sonra sənə cavabımı deyərəm.
Tacir Firuz razı oldu, istədi qardaşı qızının üzündən öpə, ancaq Nuşaran qoymadı, tacir Firuz getməkdə olsun, eşit Nuşarandan.
İlan vuran yatdı, amma Nuşaran səhərə kimi yatmadı. Səhər durub pəncərəni açdı. Oturub həyətə baxırdı, gördü ki, iki göyərçin gəlib ağaca qondu. Göyərçindən biri ağacdan yarpaq dərib dimdiyində tutdu, o biri göyərçin istədi yarpağı ala. Göyərçin tez qanad çalıb uçdu.
O biri göyərçin düşdü dalına. Ağzında yarpaq olan göyərçin özünü saldı pəncərədən içəri, yarpağı Nuşaranın üstünə atıb qaçdı. Nuşaran xanım yarpağı götürüb saxladı. Birdən Nuşaranın qulağına səs gəldi:
Nuşaran xanım qulaq asmadı, yarpağı götürüb, saxladı, oturub ağlayırdı, bilmirdi əmisinə nə cavab versin. Nağıllarda vaxt tez başa gələr. Üç gün tamam oldu. Nuşaran xanım bilmirdi neyləyə. Çarəsi kəsilib, özünü çaya atmaq istədi. Odu ki, durub gəldi çay qırağına ki, özünü çaya atsın. Bağban bağa çıxmışdı, gördü Nuşaran özünü yetirdi çay qırağına. Gözlərini yaylığıynan bağladı, istədi ki, özünü çaya ata, bağban gəlib Nuşaranın qolundan tutdu. Nuşaran gördü ki, bir əl yapışdı qoluna, tez o biri əliynən gözünü açıb gördü ki, əmisinin bağbanıdı. Donub qaldı yerində. Bağban gördü ki, qızın gözündən yaş axır, dedi:
– Nuşaran xanım, sənin atan mənə çox yaxşılıq eləyib, gəl sən məndən sirrini gizlətmə, de görüm niyə özünü çaya atırdın?
Nuşaran xanım ürəyini boşaltdı. Başına gələn bütün müsibəti bağbana danışdı. Bağban dedi:
– Əmi də öz qardaşı qızını alarmı?
Nuşaran dedi:
– Atam sağ olsaydı, başıma bu iş gəlməzdi.
Bağban dedi:
Qız razı olub, bağbannan gəldi evə. Bağbanın arvadı gördü ki, Nuşaran gəlir. Ərindən xəbər aldı ki, bu nə işdi? Bağban onu işdən xəbərdar edib dedi:
– Qoy, qız qalsın bizdə, amma nəbadə, tacir Firuz Nuşaran xanımın bizdə olduğunu bilə, yoxsa keçərik qəzəbinə.
Qoy bir müddət evdən çıxmasınlar, görək nə olar. Bağbanın arvadı başladı Nuşaran xanımı iki gözü kimi saxlamağa. Gülab da yavaşyavaş ağız-burnunu düzəldib, Nuşaran xanımı gözündən kənara qoymazdı.
İkisi də cavandı, qanları qızıb bir-birilərinə dedilər:
– Gedək bağa, kim bizi görəcək, orda oturub danışaq.
Nuşaran razı oldu. Gün batabatda idi, çıxdılar bağa, gedib sərin bir ağacın altında, yumşaq ot üstündə, qol-boyun uzanmaqda olsunlar.
Sizə kimdən xəbər verim, tacir Firuzdan. Firuz səbr eləyə bilmirdi. Eşq ona çox zor eləmişdi, vurmuşdu ürəyinə.
Durub çıxdı bağa ki, bir az dərdi dağılsın. Bağın aşağı başından tacir Firuzun qulağına oxumaq səsi gəldi. Tez səsə tərəf özünü yetirib gördü ki, Nuşarannan bağbanın oğlu Gülab qol-boyun olub uzanıblar.
Firuz Gülabın qolundan tutub, istədi sala ayağının altına. Gülab özünü düzəldib əl atdı Firuzun kəmərinə, itələyib saldı çaya. Nuşaranın qolundan yapışıb qaçdılar evə.
Tacir birtəhərnən çaydan çıxıb, üst-başı islanmış gəlib özünü yetirdi evinə. Adam göndərib bağbanın oğluyanan qardaşı qızını çağırtdırdı.
Tacirin adamları gedib Gülabnan Nuşaranı bağbanın evindən götürüb gəldilər. Firuz əmr elədi ki, bağbanın oğlu Gülabı salın dama, səhər başını kəsərsiniz. Bağbanın oğlu Gülabı aparıb saldılar tövlələrin birinə, qapını da bağladılar. Firuz Nuşaran xanıma dedi:
Nuşaran cavab vermədi. Firuz durub gəldi Nuşaranın yanına, istədi qolun sala boynuna. Nuşaran əmisini itələyib, istədi qaça. Nuşaranın qolundan tutdu, saxlayıb dedi:
– İndi ki sən mənim sözümdən çıxdın, gərək mən səni dünya işığına həsrət qoyam.
Nuşaranın qolundan tutub saldı otaqların birinə, qapıları bağladı, durub getdi.
Xəbəri sənə kimdən verim, bağbandan. Bağbanın arvadı xəbərnən getdi ərinin yanına, gördü ki, əri bağda işləyir, dedi:
– Tacir Firuz Gülabnan Nuşaranı tutub apardı.
Bütün işləri öyrəndi. Bağban gecəni yata bilmədi. Gecədən bir as keçmiş durdu ayağa, özünü yetirdi tövləyə, tövlənin dal tərəfinə keçib, başladı sökməyə. Söküb deşik açdı, içəri girib gördü Gülab yatıbdı.
Tez Gülabı səslədi. Gülab ayılıb gördü atasıdı. Bağban Gülabı götürüb apardı evə, Gülab anasıynan görüşdü. Bağban oğluna dedi:
– Oğul, bir neçə gün şəhərdən çıx.
Gülab razı oldu, amma Nuşarandan ayrılmaq istəmirdi. Çarəsi kəsilib, yola hazırlaşdı. Anası oğluna çörək verib saldı yola. Gülab düşdü yola. Şəhərdən çıxıb getməkdə olsun, eşit Nuşarandan.
Nuşaran oturmuşdu, qapı-pəncərələr də bağlıydı. Baxıb gördü ki, bir pəncərə var. Başladı pəncərəni sındırmağa. Gecənin üç pasına kimi, əlləşdi, axırda pəncərəni sındırıb gördü sübh açılhaaçıldı. Döşəkağını yorğana bənd eləyib, kəmənd düzəltdi. Bağladı dəmirə, sürüşüb düşdü aşağı, başladı qaçmağa. Uzaqlaşıb bir daldada gizləndi ki, səhər açılanda çıxıb getsin.
Eşit Gülabdan.
Gülab şəhərdən çıxıb, gedib çatmışdı başqa bir padşahın torpağına, şəhəri gəzib dolanırdı, gördü ki, bir qarı sudan gəlir. Gülab qarının qabağına çıxıb dedi:
– Qarı nənə, bu gecə məni Allah qonağı elə.
Qarı dedi:
Qarı Gülabı götürüb evinə apardı. Gülabın qabağına çörək qoydu.
Gülab çox acmışdı, oturub çörəyi yedi. Qarı Gülabdan hal-əhval tutdu.
Gülab başına gələnləri qarıya nağıl elədi. Qarı dedi:
– Oğul, mən də sonsuzam, gəl qal mənim yanımda.
Gülab razı olub, qaldı qarının yanında. Hər gün səhər Gülab oduna gedirdi. Odun yığıb bazarda satırdı, aldığı pulu çörəyə verib, axşam qarıynan bir yerdə yeyirdi. Gülab bir neçə gün belə keçirdi. Bir gün səhər tezdən durub, baltasını götürüb getdi meşəyə. Böyük bir ağacın altında oturub sərinləşdi. Gülab bir o yana, bir bu yana baxıb gördü ki, bir ağac var. O, baltasını götürüb düşdü ağacın üstünə. Bir-iki balta vurub, ağacı yerə yıxdı, sonra başladı ağacın dibini qazımağa. Bir az qazımışdı ki, gördü bir balaca küpə var, tez küpəni açıb gördü ki, qızılnan doludu. Küpəni çıxardıb, odunun ortasına qoyub, bərk sarıdı. Şələni dalına atıb birbaş gəldi evlərinə. Qarı Gülabın qabağına çıxıb xəbər aldı:
– Oğul, olmaya odunu sata bilməmisən?
Gülab cavab verdi:
Qarı bunu eşidən kimi gözləri kəlləsinə çıxdı. Gülab dedi:
– Nənə, qızıldan bir az götür, evə şey-mey al.
Qarı qızılı götürüb çıxdı bazara, bazarlıq eləyib gəldi. Gülab ev düzəltməkdə olsun. Sizə xəbər verim Nuşarandan.
Nuşaran səhərin gözünü açıb, üz qoydu bərri-biyabana. Az getdi, çox getdi, iynə yarım yol getdi. Gedib çatdı bir meşəyə. Bir xeylək gedib, yolu itirdi, gün batırdı, bir yandan da Nuşaran bərk acmışdı.
Gördü ki, armud ağacı var, çıxıb ağaca başladı yeməyə. Qarnını doydurub gecəni ağacda qaldı. Xəbəri sənə kimdən verim Gülabdan.
Gülabın ovçuluğa çox həvəsi varıdı. Hərdən bir ova çıxırdı. Bir gün nənəsinə dedi:
Nənəsi dedi:
– Oğul, xətrin istəyirsə, get.
Gülab atını minib, dərələrdən sel kimi, təpələrdən yel kimi, badeyi-sərsər kimi, ayaq üzəngidə, diz qabırğada, kaman-yay cınağında, qılınc qucağında başladı yol getməyə. Səmənd at Gülabı çıxartdı bu meşənin qırağına. Gülab səmənd atdan düşüb, atı yancidar eləyib buraxdı; özü də bir-iki quş vurub, çör-çöp yığıb od qaladı. Quşları doğrayıb şişə çəkməkdə olsun. Sənə xəbər verim Nuşaran xanımdan.
Nuşaran yolu itirib qalmışdı avara. Bir hündür ağac tapıb çıxmışdı ağaca ki, görsün şəhər yaxındı, ya yox. Bir də gördü bir tüstü var. Tez düşüb yeridi irəli, bir xeylək gedib bir bulağa çatdı, gördü ki bir oğlan oturub başı aşağı kabab bişirir. Atını da yancıdar eləyib. Xeylək durub baxdı, gördü ki, bağbanın oğlu Gülabdı. Nuşaranın rəngi özünə gəldi.
İstədi Gülabın üstünə atıla özünü saxladı. Gülabın xurcunu atın tərkindəydi. Duz yadından çıxıb xurcunda qalmışdı. Durub getdi ki, xurcunu açıb gətirə. Nuşaran özünü verdi ağacın dalına. Gülab gedən kimi, kababnan çörəyi oğurlayıb yenə gizləndi.
Gülab əlində xurcun özünü yetirdi süfrəsinə, gördü ki, nə kabab var, nə də çörək. Qaldı məəttəl. Bir o yana, bir bu yana baxıb gördü ki, heç kəs yoxdu, öz-özünə dedi:
– Qoy çağırım, görüm kimdi.
Gülab bir-iki dəfə çağırdı, amma səs verən olmadı. Bir neçə qədəm irəli getdi ki, baxa görə adam-zad varmı? Nuşaran tez çörəyi qoydu yerinə. Gülab qayıdıb gördü çörəknən kabab yerindədi. Məəttəl qalıb dedi:
– Yəqin gözlərim ala-bula görür, meşədə adam yoxdu.
Oturdu asudalıqnan çörək yeməyə. Bir tikə götürmüşdü, ikinci tikəyə əl atanda baxıb gördü ki, başının üstündə bir qız dayanıb. Tez durub gördü ki, Nuşaran xanımdı. Nuşarannan Gülab qucaqlaşıb öpüşdülər.
– Dediyim qız budu.
Qarı qollarını çırmayıb Nuşaranın baş-gözünü, əl-ayağını yudu, paltarını dəyişdi.
Bir neçə müddət burda qaldılar. Bir gün Gülab bazara çıxmışdı, gördü ki, bir çılpaq arvad oturub dilənir. Gülab əlini cibinə salıb arvada bir qızıl verdi. Arvad başladı alqış eləməyə. Gülab gördü səs ona tanış gəlir, dedi:
– Ana, kimlərdənsən?
Arvad özünü nişan verdi. Gülab gördü ki, anasıdı. Onu qucaqlayıb öpdü. Götürüb gəldi evlərinə.
Gülab anasını gətirdi yanına. Nuşaran əl-qolunu çırmayıb Gülabın anasının başını, saçlarını yudu, təzə paltar geyindirdi. Yazıq arvad başına gələn əhvalatların hamısını söylədi. Gülab, atasının tacir Firuz tərəfindən öldürüldüyünü bilib, çox bikef oldu, öz-özünə dedi:
– Gərək atamın qanını alam.
Nuşaran dedi:
– Gərək mən də gedəm.
Nuşaran razı olmadı.
Gülab iki at rahladı. Atlara minib quş kimi başladılar uçmağa.
Gəlib özlərini yetirdilər Firuzun şəhərinə.
Firuz şəhərin sahibi idi. Eşitdi ki, Gülab gəlib, adam göndərdi ki, Gülabı tutsunlar. Amma Gülab gəlib gedəni qırıb, özünü yetirdi Firuza.
Firuznan üz-üzə gəlib, danışırdılar ki, qəfildən Nuşaran əmisinin başına bir qılınc vurdu. Firuz cəhənnəmə vasil oldu. Adamlar tökülüşüb Firuzun malını tarac elədilər. Onlar yeyib, içib yerə keçdilər, siz də burda var olun."
"Biri varıdı, biri yoxudu, Allah varıdı, şəriki yoxudu. Günlərin bir günündə Qəndəharda bir padşahın gözünün ağı-qarası, Nuşapəri adlı bir qızı varıdı. Nuşapərinin atası çox əzazil və zalım idi. Camaata qan ağladardı; başqa padşahlar bunun əlindən dad çəkərdi. Bu padşahın bir darğası varıdı, darğa da padşahdan geri qalmazdı. Darğa padşahın dediyini üç dəfə artıq camaatın kürəyindən çıxarardı. Darğanın əlindən adamlar başladılar şəhərdən qaçmağa. Kəndlilərin handa bir yaxşı qızını darğa görsəydi, onu ya Qəndəhar padşahı üçün, ya da özü üçün zornan gətirirdi.
Xəbəri sənə kimdən verim? Qəndəhar padşahının qızı Nuşapəri xanımdan. Nuşapəri xanım baxıb gördü ki, atasının bu vilayətdə zülmü günü-gündən artır. Az qalıb ki, camaat şəhəri qoyub qaçsın. Nuşapəri xanım özünü vurdu naxoşluğa. Xəbər getdi padşaha ki, bəs qızın naxoşlayıb.
Qəndəhar padşahı bu xəbəri eşidən kimi ayağa durub, gəldi Nuşapəri xanımın yanına. Gördü ki, qızı yorğan-döşəkdədi. Qızından xəbər aldı:
– Qızım, naxoşluğun nədi?
Nuşapəri xanım baxıb gördü, atasıdı. Səsini, sifətini dəyişdirib, başladı zarıldamağa. Atası baxdı ki, qızı buna cavab vermədi, gedib oturdu yanında; başladı əliynən onun başını tumarlamağa. Sonra qızına dedi:
Qız zarıldaya-zarıldaya dedi:
– Ata, neçə gecədi ki, məni yuxuda bərk sıxıb incidirlər. Hamı yuxuma girib, səndən şikayət eləyir. Deyirlər atan bizi çox incidir.
Mehriban ata, mənim naxoşluğum həmin yuxudan olub. Bu dərd məni saraldıb soldurubdu. Qorxumdan da sənə sirrimi aça bilmirəm. Nuşapəri xanım sözünü tamam eləməmiş atası ayağa durub, qızının ağzına bir şillə vurdu. Nuşapəri xanımın ağzı doldu qannan. Şah hirsindən durub, getdi öz hərəmxanasına. Nuşapəri xanım yerindən durdu, əlini, üzünü yuyub oturdu öz təxtində, başladı fikir eləməyə. Bu oturmağnan Nuşapəri xanım günü axşam elədi; axşam durub, bütün qaravaşlarını başına yığıb, əmr elədi ki, bunun yataq otağında heç kəs dayanmasın. Hamı qul-qaravaşlar, hərəsi bir tərəfə dağıldılar. Nuşapəri xanım ayağa durub bir dəst pəhləvan paltarı götürdü, ayaqdan geyinib başdan qıfıllandı, başdan geyinib ayaqdan qıfıllandı. Qılıncını belinə bağladı, qalxanını əlinə götürdü, yavaş-yavaş üz qoydu getməyə. Nuşapəri xanım şəhəri qapı-qapı gəzirdi. O, gecəni sübhə kimi gəzdi, bir şey tapmadı. Səhər namazında özünü evinə yetirdi, paltarını soyundu, girdi yorğan-döşəyə. Axşam olan kimi yerindən durdu, genə ayaqdan geyinib başdan qıfıllandı, başdan geyinib ayaqdan qıfıllandı. Qılıncını belinə bağladı, qalxanını əlinə götürdü, evdən çıxdı, üz qoydu yol getməyə. Nuşapəri gəzmədiyi yerləri başladı qarış-qarış gəzməyə. Yenə də bir şey tapa bilmədi. Amma gördü ki, şəhərin qırağında bir daxma var, o daxmadan işıq gəlir. Nuşapəri xanım öz-özünə dedi:
– Ey dad, atamın bu boyda şəhərində neçə min ev var, evlərin heç birindən işıq gəlmir, amma daxmadan işıq gəlir. Yəqin burda bir sirr var. Nuşapəri xanımın ürəyinə şəkk damdı. İşığı tutub ona tərəf üz qoydu getməyə. Gedib çatdı həmən işıq gələn yerə. Nuşapəri xanım baxıb gördü, bura bir balaca daxmadı, amma həyətində bir ağac var. Nuşapəri xanım qapını döydü. Bu dəmdə Nuşapəri xanımın üzünə qapı açıldı. Bir qoca qarı Nuşapəri xanımın qabağına çıxıb dedi:
– Nə istəyirsən?
Nuşapəri xanım qoca qarıya dedi:
– Allah qonağı istərsənmi?
Qarı cavab verdi:
– Tanrıya da qurban olum, qonağına da.
Nuşapəri xanım içəri girdi, gördü ki, bura bir balaca daxmadı, amma sol tərəfdə bir qapı, sağ tərəfdə də bir mətbəx var. Nuşapəri xanım evə göz gəzdirib gördü ki, divardan bir qılınc asılıb.
Nuşapəri xanım soyunmadı, paltarlı girdi yorğan-döşəyə, özünü yuxululuğa vurdu. Gördü qarı durdu ayağa, divardan qılıncı götürdü, üç dəfə
qılıncı onun üstünə çəkdi. Nuşapəri xanım belə halı görəndə yerindən tərpənmədi, başa düşdü ki, burda bir sirr var. Qarı qılıncını yenə divardan asdı, sol tərəfdəki qapını açdı, o biri evə girdi. Aradan bir az keçdi, qarı iki küçük gətirdi evin ortasına. Küçükləri zəncirdən açdı, bunların altına yumşaq bir şey saldı. Bu küçüklər başladılar bir-biriynən oynamağa. O qədər oynadılar ki, axırda yoruldular, hərəsi bir tərəfə yıxılıb yatdılar.
Qarı ayağa durdu, bunların altına bir dəst ipək yorğan-döşək saldı, küçükləri yorğan-döşəkdə yatırtdı, özü də oturdu bunların başının üstündə, başladı ağlamağa. Qarı o qədər ağladı ki, özündən gedib yıxıldı yerə. Haçannan-haçana özünə gəldi, oturdu bunların başının üstündə, əlinə yelpik alıb bu küçükləri yelləməkdə olsun, eşit Nuşapəri xanımdan. Nuşapəri xanım səbir eləyə bilmədi, yorğan-döşəkdən durdu, qarını paçalayıb qoydu dizinin altına. Çıxıb oturdu qarının sinəsinin üstündə.
Qılıncını sivirib dedi:
– Ey qarı, gəl sən məni bu sirdən agah elə. Əgər məni agah eləməsən, and olsun Allaha, səni parça-parça eləyəcəyəm.
Qarı dedi:
– Burax, deyim.
Nuşapəri dedi:
– And iç, sonra buraxım.
Qarı anasının südünə and içəndən sonra Nuşapəri xanım onu buraxdı, qarı ayağa durub oturdu bir tərəfdə, dedi:
– Ey pəhləvan, eşit, agah ol, bu iki küçüyü görürsən, bunlar insandı, bunları bir qarı tilsimə salıb.
Nuşapəri xanım dedi:
– Ey qarı, danış görək, necə olub qarı bunları tilsimə salıb?
Qarı gəlib oturdu Nuşapəri xanımın yanında, sağ əlini onun dizinə qoyub dedi:
– Günlərin bir günündə mənim ərim torunu götürüb dərya qırağına getdi ki, axşama kimi bir az balıqdan-zaddan tutub gətirsin. Axşam gördüm ərim boş gəlir. Xəbər aldım ondan:
– Kişi niyə belə?
Ərim dedi:
– Arvad, səhərdən neçə kərəmdi tor atıram dəryaya, toruma heç bir şey düşmür. Sabah da gedəcəyəm, Allah kərimdi, bəlkə balıqdanzaddan tutdum.
Səhər oldu. Ərim torunu götürdü, dərya qırağına getdi. Gün batana bir boy qalmışdı, gördüm ki, ərim dalında bir sandıq hıqqana-hıqqana gəlir. Mən tez ərimin qabağına çıxdım, dedim:
– A kişi, bu sandıq nədi?
Ərim dedi:
– Hələ bir kömək elə, sonra danışaram.
Mən sandığı ərimin dalından alıb yerə qoydum, ürəyim səbr eləmədi, yenə ərimdən xəbər aldım, a kişi, mən çatdadım, de görüm, bu sandıqdakılar nədi? Ərim dedi:
– Arvad, bilmirəm bu sandıqdakılar nədi? Mən səhər dəryaya getdim, üç dəfə tor atdım, toruma heç bir şey düşmədi. Amma gördüm ki, ləpə qabağına bir sandıq alıb, belədən-belə atır, belədən-belə. Mən tez dəryaya atılıb özümü yetirdim sandığa. Sandığı götürüb qoydum qırağa.
Mən baxıb gördüm ərim çox uzun getdi, tez ayağa durub sandığın ağzını açdım, gördüm sandığın içində bir oğlan uşağı, bir də qız uşağı var. Mən bunları görən kimi, ərimə dedim:
– Ay kişi, nə yaxşı oldu, neçə ildi ki, biz Allahdan övlad istəyirdik, indi şükür olsun ki, arzumuza çatdıq.
Ərim dedi:
– Arvad, yubanma, bu uşaqları götür ayılt.
Mən tez uşaqları sandıqdan götürüb, dava-dərmən eləyib ayıltdım.
Qayıtdım ki, sandığı götürüm, qoyum bu yana. Gördüm sandığın içində bir torba var. Tez torbanı götürüb açdıq, gördük içində bir xeylək qızıl var, qızılların içində də bir parça kağız var. Ərim tez kağızı götürüb oxutdurmağa apardı. Haçannan-haçana evə gəlib dedi:
– Arvad, bunlar əmi qızı, əmi oğludu. Ey pəhləvan, eşit və agah ol!
Mən başladım bu iki yetimi böyütməyə, hər ikisini aparıb qoydum oxumağa. Nağıllarda vaxt tez başa gələr. Bu iki uşaq gəlib çatdılar on beş yaşa. Günlərin bir günü uşaqlar gəldilər yanıma. Mənə dedilər:
Mən dedim:
– Ay balalarım, gəlin gəzməyə getməyin.
Bunlar dedilər, yox ki, yox. Mən çox dedim, bunlar az eşitdilər.
Axırda gördüm ki, uşaqlar məndən əl çəkmir. Mən də razılıq verdim, bunlar getdilər. Axşam oldu, ərim evə gəldi. Məndən xəbər aldı, bəs uşaqlar hanı?
Mən dedim:
– Ay kişi, uşaqlar günortaüstü mənə dedilər, biz gedirik gəzməyə, mən də razı oldum, amma bu vaxta kimi gəlib çıxmayıblar. Kişi bu sözü eşidən kimi bir başına, bir döşünə vurdu, ayaqyalın, başıaçıq düşdü bunların dalısıncan. Şəhəri ələk-vələk elədi, tapa bilmədi, gəlib oturdu evdə. Ər-arvad bu minval bir ay gözlədik. Ay tamam oldu, gördük uşaqlardan bir xəbər yoxdu. Ərimin də ağlamaqdan gözləri kor olub, oturdu evin bir küncündə.
Eşit, ey pəhləvan, bu sirdən agah ol! Günlərin bir günü, oturmuşdum həyətdə, düyü arıtlayırdım, gördüm, iki göyərçin2 gəlib qondu ağacın bir budağına. Böyük göyərçin dilə gəlib kiçik göyərçinə dedi:
– Bacılı, bacılı.
Böyük göyərçin dedi:
– Can bacılı.
Böyük göyərçin dedi:
– Bu qarını tanıyırsan?
Kiçik göyərçin dedi:
– Yox, bacılı, tanımıram.
Böyük göyərçin dedi:
Kiçik göyərçin dedi:
– Bacılı-bacılı, danış görək bu qarının başına nə gəlib?
– Ey bacılı, günlərin bir günündə bu qarının əri iki yetim tapmışdı. Bu yetimlər əmi qızı, əmi oğlu idilər. Vaxt başa çatdı, bunlar yaşa doldular. Bir gün nənələrindən izn alıb getdilər gəzməyə. Güzarları düşdü padşahın bağına. Hər ikisi qol-boyun olub bir ağacın dibində yatdılar. Eşit padşahın şəhər darğasından. Padşahın şəhər darğası yolnan gedirdi, güzarı düşdü bu bağa. İstədi ki, gəlib çarhovuzda əl-üzünü yusun, gözü sataşdı bu qıznan oğlana. Tez özünü yetirdi ağacın dibinə. Gördü burda bir oğlannan qız yatıb, qız oğlandan gözəl, oğlan da qızdan gözəl. Tez bunları burda qoyub özünü yetirdi padşaha, xəbər elədi ki, sənin bağında bir qıznan bir oğlan yatıb, qız oğlandan gözəl, oğlan da qızdan gözəldi. Padşah bu xəbəri eşidən kimi, darğanın əlindən yapışıb bir baş gəldi həmin ağacın dibinə. Padşah gəlib gördü bir oğlan yatıb ki, dünyaya dəyər. Gözü sataşdı qıza, bir könüldən min könülə qıza aşiq oldu, əmr elədi oğlanı aparın dustaqxanaya, qızı da hərəmxanaya. Padşah əmri idi. Qıznan oğlanı bir-birindən ayırıb oğlanı dustaqxanaya, qızı da hərəmxanaya apardılar.
Günlərin bir günü bir qarı bu işdən xəbərdar oldu, gəldi qalaçanın yanına, gördü ki, qız burda təkdi, istədi qızın yanına getsin, qarovulçular buraxmadı. Qız baxıb gördü ki, bunun yanına bir qarı gəlir, amma qarovulçular buraxmır. Tez qarovulçulara dedi:
– Qarını buraxın yanıma.
Qarovulçular qarını buraxdılar. Qarı özünü tez qıza yetirib, oturdu yanında, dedi:
– Qızım, bir qaşıq su ver içim, ürəyim yanır.
Qız buna su verdi. Qarı suyu alıb içəndən sonra bir ah çəkib dedi:
– Ey qız, indi ki sən padşaha getmək istəmirsən, niyə özünü burda çürüdürsən. Sənin əmin oğlu dustaqxanadadı, burdan bir lağım atdır dustaqxanaya. Əmin oğlunu hər gecə gətir sal yanına. Padşahın bundan nə xəbəri olar?
– Qarı nənə, lağımçı tap.
Qarı bu sözü eşidən kimi dedi:
– Mənim bu bir tay gözüm üstə.
Tez durub gəldi, özün yetirdi şəhərə, bir lağımatan tapıb, gətirdi qızın yanına. Qız lağımatana dedi:
– Ey lağımçı, bu qalaçadan padşahın dustaqxanasına lağımı neçə günə açarsan?
Lağımçı dedi:
– Bir gecəyə.
Qız razı oldu. Lağımçı başladı qalaçadan dustaqxanaya lağım atmağa.
O, həmin gecə lağımı qurtardı. Qız öz əmisi oğlunu götürüb gətirdi yanına. Bunlar hər gecə bir-biriynən görüşüb, kef çəkməkdə olsunlar. Qarı gəldi padşahın yanına, nə illah elədi onu padşahın yanına buraxmadılar.
Axırda qarı bir tilsim oxudu, oldu bir ilan, tez qapının deşiyindən özünü yetirdi padşaha. Cildindən çıxdı, padşahı yuxudan ayıldıb dedi:
– Ey padşah, filan qarıyam, gəlmişəm yanına. Neçə ildi məni yollayırsan qızın yanına. Mən qızı yola gətirə bilmirəm, amma sənə bir məsləhət görürəm, dur get tikdirdiyin qalaçaya, gör həmin qız nə busatdadı.
Qarı padşaha bir çubuq vurub dedi:
– Əgər qız sənə əl verdi, heç, əl vermədi, bu çubuqnan o qızı vurub elərsən küçük. Bir ay ki qaldı, qız gəlib düşəcək sənin ayağına, başlayacaq yalvarmağa. Onda sən o küçüyü eləyərsən adam. Elə ki elədin adam, qıza təklif eləyərsən, qız özü razılıq verəcək, onda qızı alarsan.
Qarı padşahı yoldan çıxartdı.
– Ey pəhləvan, eşit və agah ol! Bu söhbətin içində böyük göyərçin kiçik göyərçinə dedi:
– Bacılı-bacılı.
Kiçik göyərçin dedi:
– Can bacılı.
Böyük göyərçin dedi:
– Bacılı-bacılı, söhbətimiz qalsın, yarısını sabah elərik.
Bir vədə gördüm ki, göyərçinlərin hər ikisi qanad-qanada verib getdilər. Mən o günü səhərə kimi ağacın dibində yatdım. Səhər durub gördüm ki, həmin göyərçinlər yenə gəlib, qondular həmin budağa.
Kiçik göyərçin dedi:
– Bacılı-bacılı, söhbətimiz yarımçıq qaldı. Danış görək, əmi qızıynan əmi oğlunun axırı necə oldu?
– Əgər qarı yatıbsa, ayılsın, ayıqsa eşitsin. Padşah qarını yola salandan sonra, gecədən bir şər (Yuxu, vaxt) keçirdi, özünü yetirdi həmin qalaçaya.
Qapını açıb içəri girdi. Pilləkənləri yuxarı çıxıb qızın yataq otağına girdi. Padşah gördü qıznan oğlan qol-boyun olub yatıblar. Tez çubuğu vurub bunları elədi küçük. Aşağı düşdü, qalaçanın qapısına bir iri qıfıl vurdu, bir də qarovulçu qoydu.
Sonra kiçik göyərçin böyük göyərçinə dedi:
– Bacılı-bacılı, bəs qarı gedib, o küçükləri tapıb gətirə bilərmi?
Böyük göyərçin dedi:
Kiçik göyərçin dedi:
– Bacılı-bacılı, bəs qarı necə eləsin ki, bu küçükləri insan cildinə salsın.
Böyük göyərçin dedi:
– Gərək həmin qarını tapsın, başını kəssin, ya qanından bunlara verib sağaltsın, ya da tilsimli çubuğu tapsın, hərəsinə bir dəfə vursun. Əgər belə eləsə, bunlar tilsimdən çıxarlar, yox, olmasa tilsimdən çıxmayacaqlar.
Söhbətlərini qurtaran kimi, göyərçinlər uçub getdilər. Mən də ayağa durub bir az bihuşdarı götürdüm, gecədən bir şər keçirdim, qala çaya tərəf getməyə başladım. Gedib çatdım, gördüm qarovulçu yatıb.
Tez bihuşdarını burnuna verib, qarovulçunu bihuş elədim. Qalanın qapısını sındırıb içəri girdim. Elə ki, qapını açdım, küçüklər məni görən kimi, ikisi də atıldı üstümə. Bunları qucağıma alıb, götürüb gəldim evə. İndi hər cümə axşamı bu küçükləri bir-birinin yanına buraxıram.
Bunlar da bir-biriynən başlayırlar oynamağa, ta o vaxta kimi ki, yorulub ikisi də yatır. Mən də bunların başının üstündə oturub ağlayıram. Nuşapəri xanım çox məyus oldu, gecəni qarının yanında qaldı, səhər tezdən durub gəldi öz imarətinə. Otağının qapısını açıb içəri girdi, oturdu evdə. Axşam ki, oldu, Nuşapəri xanım bir dəst nimdaş arvad paltarı geydi çıxdı şəhərə gəzməyə; bazarnan gedirdi, gördü şəhərin darğası gəlir. Nuşapəri xanım darğanı görən kimi, başladı ona göz-qaş eləməyə. Darğa gördü bir qız buna göz-qaş eləyir. Yan alıb Nuşapərini götürüb apardı evinə. Darğa elə ki öz evinə çatdı, içəri girən kimi, tez öz arvadının qolundan tutdu, döyə-döyə aparıb saldı təndirə. Təndirin ağzını da örtdü. Darğa gəlib oturdu Nuşapərinin yanında.
Nuşapəri gördü qapı döyüldü. Bir kəndli qız əlində bir sini aş içəri girdi. Qoydu darğanın qabağına. Darğa aşı qurtarandan sonra başladı kəndli qızıynan kefə.
Keflərini qurtarandan sonra, darğa kəndli qızının ağzına bir şillə vurub, saldı yola. Bu getməkdə olsun. Darğa durub gəldi Nuşapəri xanımın yanına. İstədi Nuşapəri xanımnan da eyş-işrətə məşğul olsun.
Amma Nuşapəri xanım əl atdı darğanın belindən qılıncını çəkib, öz qılıncıynan boynun vurdu, gəldi təndirə sarı. Təndirin ağzını açdı, darğanın arvadını götürüb evinə apardı. Bunlar burada qalmaqda olsunlar, xəbəri sənə kimdən verim, padşahdan. Səhər padşaha xəbər gəldi ki, darğanı öldürüblər. Bu xəbəri padşah eşidən kimi qırmızı geyinib çıxdı taxtda. Vəziri çağırtdırıb dedi:
– Vəzir, sənə üç gün möhlət verirəm, gərək darğanı öldürəni tapasan.
Əgər tapmasan, boynunu vurduracağam.
Vəzir padşahın yanından çıxıb birbaş gəldi evə, başladı ağlamağa.
Vəzir ağlamaqda olsun. Xəbəri sənə kimdən verim, vəzirin qızından. Vəzirin bir qızı varıdı. Bu qız hər bir tilsimdən, hər bir elmdən xəbərdardı. Vəzirin qızı gördü ki, atası oturub öz otağında ağlayır. Durub yanına gəldi, dedi:
– Ata, nə var, niyə ağlayırsan?
Vəzir dedi:
– Qızım, sən öz işində ol, mənim dərdimə əlac eləyə bilməzsən.
Vəzirin qızı dedi:
– Ata, gəl sən sirrini mənə de, bəlkə mən bu sirrə türkəçarə tapdım.
Vəzir dedi:
– İndi ki belədi, qulaq as. Padşahın bir darğası vardı, bu darğanı öldürüblər. Padşah mənə üç gün möhlət verib ki, gərək darğanı öldürəni tapam. Heç bilmirəm hardan tapım, nə eləyim?
Vəzirin qızı dedi:
– Ata, o mənim əlimdə.
Vəzir dedi:
– Qızım, necə yəni sənin əlində?
Vəzirin qızı dedi:
– Ata, sən get, mənə bir dəst rəmmal paltarı tap. Mən bu paltarı geyim, gedim səniynən dayanım padşahın qapısının qabağında. Sən gedib padşaha deyərsən ki, bir rəmmal tapmışam, o, darğanı öldürəni tapar. Vəzirin qızı atasını yolladı bazara. Vəzir gedib qızına bir dəst rəmmal paltarı aldı. Rəmmal paltarını gətirib verdi qızına. Vəzirin qızı rəmmal paltarını geydi, düşdü rəmçi şəklinə. Atasına dedi:
– Di, mən hazıram, gəl gedək.
Atası qızını yanına salıb birbaş getdi padşahın yanına. Qız qapıda dayandı. Vəzir baş əyib, ədəb salamını yetirəndən sonra dedi:
– Şah sağ olsun, bir rəmçi tapmışam, yerin altını da bilir, üstünü də.
Mənə söz verib ki, darğanı öldürəni tapsın. Əgər izn versən, gedib rəmçini çağıraram.
Padşah razı olub, əmr elədi gedib rəmçini çağırsınlar. Vəzir aşağı düşdü, gəlib özünü yetirdi qızına. Öz qızını padşahın yanına apardı. Vəzirin qızı padşahın yanına çatan kimi, iki əlini döşünə qoydu, ədəb salamını yetirib dayandı ayaq üstə, ta o vaxtacan ki, padşah ona yer göstərdi. Elə ki, padşah ona yer göstərdi, vəzirin qızı diz üstə oturdu.
Padşah buna dedi:
– Rəmçisən?
Padşah dedi:
– Mənim bir darğam vardı, onu bu günlərdə öldürüblər. Əgər onu öldürəni tapsan, dünyada nə istəsən sənə verərəm, əgər tapmasan boynunu vurduracağam.
Bu sözü vəzirin qızı eşidən kimi, bir hərəkət eləyib tez durdu rəml atmağa. Rəml atıb qurtarandan sonra padşaha dedi:
– Qibleyi-aləm sağ olsun, əgər qəzəbin tutmasa, deyərəm.
Padşah dedi:
– Deyinən, acığım tutmaz.
Vəzirin qızı edi:
Elə ki vəzirin qızı bu sözü dedi, padşah təxtinin üstündən yuxarı atıb, ayağa durdu. Vəzirin qızı gördü padşah dönüb quduz köpəyə. Özünə xəlvət bir yer tapdı, tez qaçıb getdi. Padşah o qədər qəzəbləndi ki, rəmçinin yerinə vəzirin boğazından tutub başladı boğmağa. Bu hay-küyə cəmi sarayda olanlar gəldilər, vəziri padşahın əlindən aldılar.
Padşah əmr elədi gərək bu saat həmin rəmmalı tapıb boynunu vurasınız.
Şəhərə adam yayıldı, amma rəmmalı tapa bilmədilər. Eşit Nuşapəri xanımdan. Elə həmin vaxtlarda Nuşapəri xanım atasına belə bir kağız yazıb yolladı:
– Ey ata, filan qalada iki küçük var, gərək o küçükləri tilsimdən çıxartdırasan.
Əgər çıxartdırmasan, səni özümə ata hesab eləmərəm.
Padşah bu kağızı oxuyanda çox qəzəbləndi, əmr elədi Nuşapəri xanımı şəhərdən çıxartsınlar. Adam gəlib Nuşapəri xanımın yanına, dedi padşah əmr edir, gərək şəhərdən çıxasan. Nuşapəri xanım bu sözü eşidən kimi dedi:
– Mənə iki saat möhlət versin.
Xəbər getdi padşaha, padşah dedi:
– Eybi yoxdu, verərəm.
Nuşapəri xanım bu iki saatın ərzində öz paltarını dəyişdirdi, bir dəst pəhləvan paltarı geydi, bir dəst kişi paltarı götürüb qoydu xurcununa.
Atasının mehtərxanasına getdi, handa yaxşı bir atı var mindi, üz qoydu şəhərdən çıxmağa. Nuşapəri xanım yolnan getməkdə olsun, xəbəri sənə kimdən verim, quldurbaşıdan. Quldurbaşı öz mağarasında tək oturmuşdu. Yolnan gedib-gələni soyub çapırdı. Baxıb gördü yolnan bir atlı gəlir. Tez atına minib, gəlib durdu Nuşapəri xanımın qabağında. Nuşapəri xanım baxıb gördü bunun yolunun üstündə bir qara adam dayanıb, ona dedi:
– Ey atlı, gəl keç yolumdan, yol ver mənə gedim.
Quldurbaşı dedi:
– Ey pəhləvan, neçə ildi ki, mən bu dağın döşünə çəkilmişəm, burdan gəlib keçən bütün pəhləvanlar mənim nərəmin zərbindən tirtir əsir, amma sən mənim gözümə başqa cür görünürsən. Gərək mən sənnən qurşaq yapışam, hər kəs, hər kəsi basdı, o, onu öldürsün.
Nuşapəri xanım dedi:
– Ey cavan, özünə yazığın gəlsin, yol ver, çıxım gedim.
Quldurbaşı dedi:
– Yox, gərək sənnən güləşəm.
Nuşapəri xanım baxıb gördü bundan əl çəkməyəcək, atın döndərib quldurbaşıynan vuruşmağa başladı. Nuşapəri xanım bir nərə çəkib, quldurbaşını yerdən qalxızıb göyə, elə vurdu yerə ki, tikəsi də tapılmadı. Nuşapəri xanım atını minib başladı yol getməyə. Dərələrdən sel kimi, təpələrdən yel kimi, badeyi-sərsər kimi, ayaq üzəngidə, diz qabırğada, özünü yetirdi İstanbul şəhərinin düz<l;rüb bayıra çıxanda, gördü dükanın qabağında bir oğlan dayanıb.
Aşpaz Nuşapəri xanıma tərəf gedib dedi:
– Ey oğlan, kimsən, burda niyə dayanmısan?
Nuşapəri xanım dedi:
– Qəribəm, atamdan acıq eləyib gəlmişəm bura.
Aşpaz bu oğlanı görən kimi məhəbbətini saldı ürəyinə, ona dedi:
– Oğlan, adın nədi?
Nuşapəri xanım dedi:
– Adım Əhməddi.
Aşpaz dedi:
– Əhməd, yanımda şəyird qalarsan?
Nuşapəri xanım dedi:
– Elə qalaram!
Aşpaz bunu dükana aparıb dedi:
Aşpaz Nuşapəri xanıma tərəf gedib dedi:
– Ey oğlan, kimsən, burda niyə dayanmısan?
Nuşapəri xanım dedi:
– Qəribəm, atamdan acıq eləyib gəlmişəm bura.
Aşpaz bu oğlanı görən kimi məhəbbətini saldı ürəyinə, ona dedi:
– Oğlan, adın nədi?
Nuşapəri xanım dedi:
Aşpaz dedi:
– Əhməd, yanımda şəyird qalarsan?
Nuşapəri xanım dedi:
– Elə qalaram!
Aşpaz bunu dükana aparıb dedi:
– Bu dükan, bu da sənin yatmaq yerin.
Bunlar burda qalsın, xəbəri sənə İstanbul padşahının vəzirindən verim. İstanbul padşahının vəzirinin oğul-uşağı yoxudu. Ər-arvad Allaha yalvarıb, övlad istəyirdilər. Bir gün vəzir baxıb gördü İstanbul padşahı öz oğlunu qucağına alıb gəzdirir. O saat onun əhvalı pozuldu. Tez durub bayıra çıxdı. Şəhərin küçəsiynən gedirdi, güzarı düşdü bu aşpaz dükanının qabağına. Dükana baxıb gördü dükanda bir şəyird var, ay parçası kimi. Vəzir tez özünü dükana saldı, bir yer tapıb əyləşdi.
Nuşapəri xanım baxıb gördü dükana təzə bir adam gəldi. Tez onun qabağına gedib dedi:
– Meylin nə yemək istəyir?
Vəzir dedi:
Nuşapəri xanım getdi, xörək gətirdi, qoydu onun qabağına. İstədi getsin, vəzir onu dayandırıb dedi:
– Ey oğlan, adın nədi?
Nuşapəri xanım dedi:
– Adım Əhməddi.
Vəzir xörəyini yeyib, birbaş gəldi evə. Axşama kimi dolandı. Gecədən bir az keçəndən sonra, vəzir ayağa durdu, birbaş gəldi həmin aşpazın dükanına. Gördü dükan bağlıdı, amma şəyird içəridədi. Qapını döydü. Nuşapəri xanım dükanın qapısını açıb dedi:
– Nə istəyirsən?
Vəzir dedi:
– Əhməd, mən İstanbul padşahının vəziriyəm, Neçə ildi Allaha yalvarıram mənə bir oğuldan-qızdan versin, amma Allah-taala məni bu nemətdən məhrum eləyib. Odu ki, gəlmişəm səni özümə oğulluğa götürəm. Nə deyirsən?
Nuşapəri xanım razı olub dedi:
– Sözüm yoxdu, amma qoy səhər olsun, ağam gəlsin, onnan haqqhesabımı qurtarım, gələrəm.
Vəzir bu sözü eşidən kimi sevinə-sevinə öz evinə getdi. Nuşapəri xanım gecəni yatıb, səhər tezdən durdu. Dükanı süpürdü, əti hazır eləyib başladı xörək bişirməyə. Bu dəmdə aşpaz gəlib çıxdı. Nuşapəri xanım aşpaza dedi:
– Atam-anam yadıma düşüb, mənə izn verginən, gedim öz vilayətimizə.
Aşpaz bu sözü eşidən kimi, başladı buna yalvarmağa:
– Sən məndən nə pislik gördün?
Nuşapəri xanım dedi:
– Mən səndən heç bir pislik görməmişəm, amma atam-anam, şəhərimiz yadıma düşüb. Odu ki, getmək istəyirəm.
Aşpaz dedi:
– İndi ki getmək istəyirsən, ixtiyar özündədi.
Nuşapəri xanım aşpazdan ayrılıb, şey-meyini götürdü, getdi. Vəzir də bir tərəfdən evdən çıxıb, dükana sarı gəlirdi. Vəzir baxıb gördü ki, həmin oğlan gəlir. Nuşapəri xanım vəzirə çatan kimi salam verdi.
Vəzir dedi:
– Əhməd, indi gəl gedək bizə.
Vəzir Nuşapəri xanımı evinə aparıb, arvadına dedi:
– Arvad, bunu götürmüşəm oğulluğa.
Vəzirin arvadı Nuşapəri xanımın alnından öpdü, köynəyindən keçirdi. Nuşapəri xanım burda qalmaqda olsun, xəbəri verim sənə kimdən, İstanbul padşahından.
Qasid gəlib İstanbul padşahına dedi:
– Firəng padşahıynan Qəndəhar padşahı səndən yeddi ilin bac-xəracını istəyir.
İstanbul padşahı bu xəbəri eşidən kimi, vəziri yanına çağırtdırıb dedi:
– Vəzir, bundan qabaq Firəng padşahı tək gəlirdi üstümüzə, heç ona cavab verə bilmirdik. Amma indi Qəndəhar padşahıynan əlbir olub, yeddi ilin bac-xəracını istəyir. Biz buna nə cür cavab verəcəyik?
Vəzir, bir tədbir!
Vəzir dedi:
– Bunun heç bir tədbiri yoxdu, ya gərək dava eləyəsən, ya da yeddi ilin bac-xəracını verəsən.
İstanbul padşahı dedi:
– Vəzir, get fikirləş, gör gücümüz bu iki padşaha çatar dava eləyək; yox çatmaz, yeddi ilin bac-xəracını verək, çarəmiz yoxdu.
Vəzir durub padşahın yanından birbaş evə gəldi. Nuşapəri xanım baxıb gördü atalığı çox qəmgindi. Nuşapəri xanım vəzirin otağına girib dedi:
– Ata, nə üçün belə pərişansan?
Vəzir dedi:
– Oğul, hər il Firəng padşahı üstümüzə qoşun çəkib, bizdən yeddi ilin bac-xəracını istəyirdi, biz bir təhər Firəng padşahının qoşununu sındırıb qaytarırdıq geri. Amma bu il Firəng padşahı Qəndəhar padşahıynan əlbir olub üstümüzə gəlməkdədi.
Nuşapəri xanım öz atasının adını eşidən kimi, ayağa durub dedi:
– Ata, məni apar padşahın yanına. Mən gərək gələn iki padşahnan dava eləyəm.
Vəzir dedi:
– Oğlum, göydə gəzirdim, yerdə rastıma düşmüsən, gəl, sən məni gözü yaşlı qoyma.
Nuşapəri xanım dedi:
Vəzirin əlacı kəsildi, Nuşapəri xanımı götürüb, gəldi padşahın yanına, dedi:
– Qibleyi-aləm, bu mənim oğlumdu. Oğlum öz xahişiynən Qəndəharnan Firəng padşahının qabağına çıxmaq istəyir.
Padşah dedi:
– Qibleyi-aləm sağ olsun, bu mənim gözümün ağı-qarası bir oğlumdu.
Anası bunun xatirini o qədər istəyir ki, evdən bayıra buraxmır.
İndi əmr sənindi.
Padşah dedi:
– İndi ki oğlun davaya getmək istəyir, mən bir söz demirəm.
Padşah əmr verdi bütün qoşunun ixtiyarı Nuşapəri xanıma verildi. Nuşapəri xanım öz otağına getdi. Bir dəst pəhləvan paltarı götürüb, başdan geyindi, ayaqdan qıfıllandı, ayaqdan geyindi, başdan qıfıllandı, atına minib, özün yetirdi dəryanın qırağına. Gördü atasının qoşunu quruynan, firəngin qoşunu gəmiynən gəlib çatdılar; hər ikisi düşüb çadır qurdular. Xəbəri sənə kimdən verim, Firəng padşahının oğlu Məlik Cümşüddən.
Firəng padşahının oğlu Məlik Cümşüd qoşunun sərkərdəsiydi. İstanbul padşahının qoşununa tərəf baxıb gördü bunların içində bir oğlan var, yemə, içmə, gecə-gündüz bunun xəttü-xalına, gül camalına tamaşa elə.
Firəng padşahının oğlu Məlik Cümşüd öz-özünə dedi:
Nuşapəri xanım da Firəng padşahının oğlunu görən kimi, min könüldən bir könülə ona aşiq oldu. Nuşapəri xanım cəng vurub, fürsəti fota vermədi. Özün yetirdi meydana. Gələn qoşunları qırıb qaytardı geriyə. İstanbul padşahına xəbər getdi ki, Firəng padşahının qoşunuynan Qəndəhar padşahının qoşunu sınıq düşdü. İstanbul padşahı bu xəbəri eşidən kimi, çox şad oldu, o günü təbil vurdurdu, böyük şadlıq elədi.
Aradan bir müddət keçdi. Firəngnən Qəndəhar padşahı İstanbul padşahının üstünə yenə qoşun çəkdilər. İstanbul padşahı Nuşapəri xanımı yolladı qoşunun qabağına. Nuşapəri xanım cəng paltarı geydi, qılıncı belinə bağladı, gəldi qoşunun bərabərinə, hər iki tərəf çadır qurdu, amma bu dəfə Nuşapəri xanım davanın başlanmasını Firəng qoşunu tərəfdən gözləyirdi.
Bir neçə kəlmə eşit Firəng padşahının oğlundan. Firəng padşahının oğlu Məlik Cümşüd İstanbul padşahının qoşununa göz gəzdirib gördü ki, həmin oğlan burdadı. Tez bir kağız yazdı, elçiyə verib, yolladı Nuşapəri xanıma. Nuşapəri xanım kağızı açıb oxudu, gördü ki, Firəng padşahının oğlu yazır ki, ey pəhləvan, mən sənnən siğə qardaş olmaq istəyirəm, əgər qəbul eləməsən özümü öldürəcəyəm. Nuşapəri xanım adam yolladı ki, gedin Firəng padşahının oğlunu yanıma çağırın.
Adam getdi, Firəng padşahının oğluna dedi:
Məlik Cümşüd başdan geyindi, ayaqdan qıfıllandı; ayaqdan geyindi, başdan qıfıllandı, özünə ziynət verib, getdi Nuşapəri xanımın yanına. Baxıb gördü ki, doğrudan da bir oğlandı, dünyalar malına dəyər.
Məlik Cümşüd dedi:
– Ey pəhləvan, mən atamın qoşununu geri qaytaracağam, özü də sənlə siğə qardaş oldum, nə desən, qulluğunda hazıram. Nuşapəri xanım bu oğlana bir könüldən min könülə aşiq oldu. Elə orda istədi paltarını soyunub özünü bildirsin, amma bir az səbr eləyib dedi:
– Məlik Cümşüd, mənim ürəyimdə əhdi-peymanım var, gərək indi mən əhdi-peymanımı yerinə yetirəm, indi ki elə oldu, gəl sən atanın qoşununu qaytar geriyə. Mən gərək Qəndəhar padşahının qoşunlarını öz şəhərinəcən qovam. Əgər mənnən getmək istəyirsən, gəl sən mənim qılıncımın altından keç, mən də sənin qılıncının altından keçim, əhd bağlayaq.
Hər iki pəhləvan razı oldu. Məlik Cümşüd öz atasının qoşununu geri qaytardı. Nuşapəri xanım ayağa durub gördü düşmən tərəfdən səs yoxdu, başladı dava şeypuru çaldırmağa. At minib, qılıncını çəkib başladı davaya. Məlik Cümşüd də qoşuldu Nuşapəriyə.
Nuşapəri xanım bir nərə çəkib, atasının qoşununu qatıb qabağına, ta Qəndəhar şəhərinəcən qıra-qıra apardı. Qəndəhar padşahına xəbər getdi ki, iki pəhləvan sənin bütün qoşununu qırıb yarıdan keçirdi, az qalıblar şəhərə girsinlər. Qəndəhar padşahı bu xəbəri eşidən kimi, vəzirinin çağırtdırıb dedi:
– Vəzir, buna bir tədbir!
Vəzir dedi:
– Qibleyi-aləm sağ olsun, buna heç bir tədbir yoxdu, şəhərin nə ki, Pəhləvanları var, yollaginən bu pəhləvanların qabağına, bəlkə bunlar bacara bilə.
Padşah əmr elədi ki, şəhərdə olan bütün pəhləvanlar cəng (Dava) meydanına getsinlər. Təzədən qoşun yığdı. Pəhləvanlar dava paltarlarını geydi, əmud, qılınclarını götürüb özlərini yetirdilər meydana. Nuşapəri xanımnan Məlik Cümşüd baxıb gördü yer üzünü qara qarışqa kimi qoşun alıb, hər iki pəhləvan əl atdı qılınca, özlərini vurdular qoşuna, biri sağdan girdi, biri soldan, başladılar qoşunu taxıl kimi biçməyə. Bir vədə Qəndəhar padşahına xəbər getdi ki, ey təxti tarac olmuş, nə yatmısan, qoşun əldən getdi! Pəhləvanlar qırıldı! Padşah bu xəbəri eşidən kimi, başladı özünü didməyə. Əmr elədi həmin rəmmal gəlsin. Vəzir bir başına, bir döşünə döyə-döyə qızına dedi:
– Qızım, Allah evini yıxsın, yıxdın evimi. Padşah səni çağırır.
Qız dedi:
– Ata, tez mənim rəmçi paltarımı gətir. Mən bu saat gedib, rəm atıb padşaha deyərəm.
Vəzir qızının rəmmal paltarını gətirib verdi. Qız rəmmal paltarını geydi, özünü yetirdi padşahın yanına.
Qəndəhar padşahı dedi:
– Ey rəmmal, rəml at görək, bu davanın axırı hara çıxacaq.
Vəzir qızı başladı rəml atmağa, dedi:
– Qibleyi-aləm sağ olsun, eşit, agah ol, sənin üstünə qoşun çəkən, pəhləvanlarını qırıb dağıdan sənin öz qızın Nuşapəri xanımdı.
Elə ki, bu sözü Qəndəhar padşahı eşitdi, ayağa durub əmr elədi atasından qalan pəhləvan paltarını götürüb gəlsinlər. Qəndəhar padşahı pəhləvan paltarını geyib, atını mindi, özünü yetirdi meydana.
Nuşapəri xanım baxıb gördü bu dəfə meydana gələn atasıdı.
Məlik Cümşüdə dedi:
– Məlik Cümşüd, nə badə bu qabaqda gələn qoca pəhləvannan işin ola, sən özünü vur o biri pəhləvanların içinə. Mən bunu gərək özüm öldürəm.
– Ata, necəsən?
Qəndəhar padşahı başını aşağı saldı, bir kəlmə də danışmadı, onun fikri o idi ki, fürsət tapıb qızının boynunu vursun. Nuşapəri xanım əl atdı qılınca, atasının boynunu vurub öldürdü. Sonra üz qoydu şəhərə, atasının nə ki tərəfdarı varıdı, hamısını qılıncdan keçirdi. Əmr elədi, filan evdə bir qarı var, o qarının yanında iki küçük var, gedin o iki küçüyü gətirin bura. Gedib küçükləri götürüb gəldilər.
Vəzirin qızı bildi ki, Nuşapəri xanım onu öldürəcək. Öz-özünə dedi: “Gedim uşaqları küçük eləyən qarını tapım gətirim Nuşapəri xanıma verim. Məndən razı qalsın, mənə dəyməsin”. Bir tilsim oxuyub oldu alıcı quş, çəkildi göyün üzünə. O, oğlannan qızı küçük eləyən qarını axtarıb tapdı. Gördü həmin qarı ki əmiqızıynan əmioğlunu küçük eləyib, o qarı təndirin başımda oturub çörək yapır. Vəzirin qızı göydən yerə endi, qarını vurdu caynağına, bağırda-bağırda götürüb gəldi Nuşapəri xanımın yanına.
Nuşapəri xanım dedi:
– Bu kimdi?
Vəzirin qızı dedi:
– Bu həmin qarıdı ki, əmiqızıynan əmioğlunu küçük eləyib qalaçada saxlatdırıb.
Nuşapəri xanım əlini belinə atıb, qılıncını siyirdi, qarının başını kəsdi, qanından bir şüşəyə töküb verdi bu küçüklərə, küçüklər oldular adam. Sonra Nuşapəri xanım Məlik Cümşüdü yanına çağırıb dedi:
– Ey Məlik Cümşüd, bu taxt, bu da sən, əyləş ədalətnən.
Məlik Cümşüd taxta əyləşib padşah oldu və Nuşapəriyə dedi:
– Qardaş, bəs sən hara gedirsən?
Nuşapəri xanım o biri evə keçib öz paltarını soyundu, bir dəst arvad paltarı geydi, özünə zinət verdi, gəldi Məlik Cümşüdün qabağına, dedi:
– Məlik Cümşüd, tanıdın?
Məlik Cümşüd dedi:
– Yox.
Nuşapəri xanım dedi:
Məlik Cümşüd dedi:
– Ey qız, gəl bu sirdən məni agah elə!
Nuşapəri xanım Məlik Cümşüdün yanında oturdu, başına gələn əhvalatı ona danışdı. Məlik Cümşüd bundakı şücaəti gördü, məhəbbəti birə min artdı. Hər ikisi durdular toy tədarükünə Nuşapəri xanım əvvəlcə adam elədiyi küçüklərə yeddi gün, yeddi gecə toy elədi, əmi qızıynan əmi oğlunu bir-birinə çatdırdı. Sonra başladı özlərinə qırx gün gün qırx gecə toy vurdurdu, bütün fağır-füqəraya, əlsiz-ayaqsızlara xörək payladı. Bunlar fağır-füqəranın tərəfində olub, camaatnan yaxşı rəftar elədilər. Onlar yeyib-içib yerə keçdilər. Siz də yeyin-için, muradınıza çatın."
"Keçmiş qədimlərdə Qoquz adında bir padşah varmış. Belə deyirlər ki, günbatandan günçıxana kimi nə ki, padşah var, hamısı ondan qorxarlarmış. Quş quşluğu ilə Qoquzun adını eşidəndə göydə qanad salarmış. Qoquz çox zülmkar imiş. Qoquz padşah bir gün yatıb yuxuda görür ki, göydən bir məlakə endi, padşahın ağzına bir sillə vurub, çıxıb getdi. Qoquz qorxudan yorğan-döşəkdən atılıb, başladı haray çəkib tirtir əsməyə. Qoquzun yanına vəzir, vəkil yığışıb xəbər aldılar ki, nə olub? Qoquz yuxusunu danışıb əmr verdi ki, bu yuxunu yorsunlar.
Vəzir, vəkil yığılıb münəccim çağırdılar, hər nə illah elədilər, yuxunu yorub bir yana çıxarda bilmədilər. Axırda münəccimbaşı dedi:
– Bu yuxunu yoran bir adam var.
Qoquz dedi:
– Kimdi o adam, de, bu saat çağırtdırım?
Münəccim dedi:
– Urum vilayətində bir qoca münəccim var, düz üç yüz ildir ki, ömür sürür. Bu yuxunun mənasını tapsa, o tapar, çünki belə yuxuların mənasını tapmaq bizim işimiz deyil.
Qoquz dedi:
– Vəzir, bu işi sənə həvalə eləyirəm. Gərək qoca münəccimi götürüb gələsən hüzuruma.
Vəzirin boğazının yolu quruyub öz-özünə dedi:
– Urum hara, bura hara? Urum burda nə gəzir?
Çarəsi kəsilib durub ayağa, arvadıynan halallaşıb bina qoydu yol getməyə. Az gedib çox dayandı, çox gedib az dayandı, nağıllarda mənzil olmaz, neçə müddət yol gedib, neçə mənzil gedib, axırda gəlib çatdı Urum torpağına. Gəzib Urum şəhərini dolandı. Gördü ki, bir dərviş bir sandıq qoyub qabağına satır:
– Ay sandıq alan! Ay sandıq alan!.. Alan alıb xeyrin görər, açıb baxan ziyan çəkər.
Vəzir dedi:
– Ey dərviş, sandığı neçəyə deyirsən?
Dərviş dedi:
– Yüz tümənə. Başıbağlı satıram.
– Qoy alım baxım.
Dərviş dedi:
– Mən sandığı başıbağlı satıram, alırsan al, almırsan çıx get.
Vəzir çıxardıb yüz tümən dərvişə verdi. Sandığı alıb çıxdı bayıra, soraqlaşıb qoca münəccimin evini tapdı. Döyüb qapını içəri girdi. Gördü ki, pirani bir kişi oturub pambıq içində. Saç-çaqqal ağappaq, əlində kitab, qabağında manqal.
Münəccim vəziri görən kimi dedi:
– Ey İbrahim, xoş gəlmisən. Buyur, otur!
Vəziri xof götürdü. Amma ki, dinib danışmadı. Əyləşib münəccimin yanında, istədi münəccimə deyə ki, gəlmişəm səni aparam.
Münəccim dedi:
– Səhər inşallah gedərik.
– Sən dur get, mən özüm gələrəm.
Vəzir durub ayağa, gəldi öz mənzilinə. Götürüb sandığı bina qoydu yol getməyə. Neçə gün yol gəlib axır çatdı evinə. Arvad çıxıb qabağına dedi:
– Ay kişi, evimizə qonaq gəlib.
Vəzir girdi içəri, gördü ki, qoca münəccim gəlib. Vəzirin lap boğazının yolu qurudu. Ədəb salamını verib oturdu.
– Dur, məni apar padşahın yanına.
Vəzir durub ayağa, qoca münəccimi götürüb gəldi Qoquzun yanına. Qoquz münəccimə yer görsədib oturtdu yanında.
Dedi:
– Ey pirani münəccimbaşı, yuxuda gördüm ki, oturmuşam çəməndə. Bir də gördüm göy guruldadı, göydən bir məlakə enib oturdu dizimin üstə. Ağzıma bir sillə vurub çıxıb getdi.
Münəccim dedi:
– Ey Qoquz şah, bil və agah ol! Çox çəkməyəcək dünyaya bir qız uşağı gələcək. O, böyüyüb on dörd yaşına çatan kimi səni öldürəcək.
Qoquz şah çox bikeyf olub münəccimbaşıya dedi:
– Tədbir gör! Sənə nə istəsən verərəm.
– Olacağa çarə yoxdu.
Münəccimbaşı belə deyəndə Qoquz şah qəzəblənib əmr verdi ki, pirani münəccimbaşının boynunu vursunlar.
Pirani münəccimbaşı bərkdən gülüb qalxdı göyə, gözdən itib getdi.
Qoquz şah əmr verdi ki, qoca münəccimbaşını tutsunlar. Heç kim münəccimi tuta bilmədi. Qoca münəccim bu getməknən gəlib çıxdı öz evinə. Qoquz vəzirə əmr verdi ki:
– Tədbir gör!
Vəzir dedi:
– Bu bəladan canuvu qurtarmaq üçün bir yol var, o da budu ki, təzə anadan olan qız uşaqlarının boynunu vurdurasan. Bu işi elə görəsən ki, camaat səndən görməyə.
Qoquz vəzirin bu tədbirinə razı olub, bu iş üçün məvacibnən dörd nəfər cəllad tutdurdu. Bu cəlladlar başladılar doğan arvadların qız uşaqlarını beşikdən oğurlayıb öldürməyə. Sənə xəbər verim vəzirdən.
Vəzir ki, Urum şəhərindən bir sandıq almışdı, götürüb qoymuşdu evinə. Amma açıb sandığın içinə bu günə kimi baxmamışdı ki, görsün bu sandığın içində nə var. Bir gün evdə oturmuşdu. Birdən yadına düşdü ki, Urum şəhərində dərvişdən bir sandıq almışdı. Durub ayağa arvadına dedi:
– Arvad, Urumdan alıb gətirdiyim sandığı bəri ver, açaq, görək içində nə var.
Vəzirin arvadı durub sandığı götürüb gəldi. Vəzir durub sandığı açdı. Açan kimi sandığın içində bir nar gördü. Alıb narı əlinə, istədi uzada arvadına, nar sıçrayıb vəzirin əlindən düşdü yerə. Düşən kimi partlayıb, narın içindən on yaşında gözəl bir qız çıxıb oturdu evin küncündə. Vəzirin ürəyi gedib bir tərəfə yıxıldı, arvadın ürəyi gedib o biri tərəfə yıxıldı. Haçannan-haçana vəzir özünə gəlib arvadını da ayıltdı, qıza yaxın gəlib xəbər aldı:
– Ay qız, sən kimsən? Bu sandığın içində neyləyirsən?
Qız dedi:
– Mən Firəng vilayəti padşahının naxırçısının qızıyam. Firəng padşahının qızı olmazdı. Mən anadan olan günü Firəng padşahı atama xəbər göndərir ki, qızını versin mənə qızlığa. Atam da padşahın sözündən keçə bilməyib götürüb məni verdi padşaha. Padşah məni bəsləyib düz on yaşına yetirəndən sonra mənim gözəlliyimə heyran olub, istədi məni özünə arvad eləyə. Atamın da bu işdən acığı tutub məni elədi nar, qoydu bir sandığa, götürüb bazarda satdı, sən də almısan.
Vəzir dedi:
– Arvad, bizim nə qızımız, nə də oğlumuz var. Elə yaxşı oldu, götürək bunu qızlığa.
Vəzirin arvadı razı olub bu qızın adını qoydular Nardan xanım, götürüb saxladılar. Sənə xəbər verim şəhər əhlindən.
Şəhərdə yaşayan camaat baxıb gördü ki, şəhərdə uşaq oğrusu törəyib. Yığılıb, yığışıb padşaha şikayətə getdilər. Padşah çıxıb camaatın qabağına dedi:
– Nə üçün gəlmisiniz?
Şəhər əhli dedi:
– Bu şəhərdə uşaq oğrusu peyda olub. Arvadlarımız qız doğan kimi gecə ilə gəlib oğurlayıb aparırlar.
Padşah şəhər əhlini rahat eləyib dedi:
– Siz gedin, mən uşaq oğrusunu taparam.
Şəhər əhli dağılıb getdi. Sənə xəbər verim Nardan xanımdan. Nardan xanım böyüyüb on iki yaşa çatmışdı. Bir gün vəzirin arvadıynan hamama gedirdi. Padşah da çıxıb eyvandan baxırdı. Gördü ki, vəzirin arvadıynan bir nazənin sənəm hamama gedir.
Qoquz padşah tez vəzirdən soruşdu:
– Mənim qızımdı.
Padşah dedi:
– Ey vəzir, sənin qızın haçan olubdu ki, mənim xəbərim olmayıb.
– On iki il bundan qabaq.
Qoquz padşah başını salıb aşağı dinmədi. Aradan bir neçə müddət keçəndən sonra Qoquz padşah Nardan xanıma
Durub vəziri çağırtdırıb dedi:
– Vəzir, bu axşam sizə gələcəyəm.
– Arvad, Qoquz padşah bizə qonaq gələcək, axşama qonaqlığa hazırlıq gör!
Vəzirin arvadı axşama tədarük görüb, aş bişirib qazan qaynatdı.
Axşam Qoquz padşah durub vəzirin evinə qonaq gəldi. Bir az şirinşirin gülüb danışandan sonra Qoquz padşah göz gəzdirdi ki, Nardan xanımı görə. Nə illah elədi Nardan xanımı görə bilmədi. Axırda əlqabı mahnasilə durub çıxdı bayıra. Nardan xanım da vəzirin arvadıyla mətbaxda aş bişirirdilər. Qoquz padşah mətbax qapısında Nardan xanımı görən kimi tez əlqabını yerə qoyub qayıtdı dala. Özünü saxlaya bilməyib gəlib vəzirə dedi:
– Vəzir, mən bərk sancılanmışam, gedirəm.
Vəzir nə illah elədi ki:
Qoquz padşah qalmayıb, durub gəldi evinə. Neçə gün, neçə gecə divan işinə baxmayıb, bir yanı üstə yatıb Nardan xanımın eşqindən dəli-divanə oldu.
Bir gün vəzir durub gəldi Qoquz padşahın yanına, dedi:
– Padşah sağ olsun, neçə gündü ki, divana baxmırsan, səbəb nədi?
Qoquz padşah dedi:
– Dərdim çoxdu.
– Gəl dərdini mənə de, bəlkə mən dərdüvə əlac eləyəm.
– Allahdan gizli deyil, səndən nə gizlədim? Gərək qızını verəsən mənə.
Vəzir bu sözdən başını salıb aşağı dinmədi. Ürəyindən keçirtdi ki, ay aman, bizə Nardan xanımı görmək üçün gəlibmiş. Vəzir getdi fikrə.
Qoquz padşah dedi:
mənə.
Vəzir dedi:
– Padşah sağ olsun, izin ver gedim qıznan məsləhətləşim, bəlkə qız razı olmadı.
Qoquz padşah izin verdi. Vəzir durub gəldi evinə, gördü ki, Nardan xanım evdə təkdi. Nardanı çağırıb dedi:
– Qızım, bizim padşaha ərə gedərsən?
Nardan xanım dedi:
– Mən ərə gedən deyiləm.
Vəzir suyu süzülə-süzülə durub gəldi Qoquz padşahın yanına. Nardan xanım necə demişdi, elə də dedi Qoquz padşaha. Padşah od götürüb lap dəli-divanə oldu. Gün keçdi, həftə dolandı, bir gün padşah bağda gəzib dolanırdı, gördü ki, küçədə iki uşaq aşıqaşıq oynayır. Uşaqların biri başladı cığallığa. Keçəl aşığı götürüb qaçdı. Uşaq dedi:
– Aşığımı ver!
Keçəl dedi:
– Allah vurmuşdu səni. Mən də sənin üçün Qoquz padşah deyiləm ki, Nardan xanımın dərdindən saralıb solam, aciz qalam.
– Nə üçün bilmirəm?
Qoquz padşah dedi:
– İndi ki, bilirsən, de mənə görüm mən necə eləyim ki, onu alım?
Keçəl dedi:
– Əvvəl qarnımı doydur, sonra deyim.
Qoquz padşah durub keçəli apardı aşbazın yanına, qarnını doydurub, götürüb gəldi otağına, dedi:
– Keçəl, əgər mənim dərdimə əlac eləsən, sənə qızıl verərəm, yox, hətərən-pətərən danışsan boynunu vurduraram.
Keçəl dedi:
– Padşah sağ olsun, bir yandan Nardan xanım sənə getmək istəmir, o biri yandan da vəzir qızı sənə vermək istəmir. Sən ta ki, vəziri öldürməsən qızı ala bilməzsən.
Qoquz padşah dedi:
– Bəs necə eləyim ki, vəziri öldürüm?
Keçəl dedi:
– Mənim nənəm yaxşı xalça toxuya bilir. Sən vəziri göndər bizim evə ki, bizdən sənin üçün xalça alsın. O xalçaya gələndə mən də çıxaram dama, evimizə girəndə başına daş salıb öldürərəm.
Padşah razı oldu. Keçələ bir qızıl verib yola saldı. Bu tərəfdən də vəziri çağırıb dedi:
– Vəzir, filan keçəlin evində bir əntiq xalça var. Gəlsənə gedib bir xalçaya baxasan. Əgər xoşuna gəlsə, elə orda pulunu ver, xalçanı al gətir.
Vəzir durub keçəlgilə gəlməkdə olsun, eşit keçəldən. Keçəl çıxıb damda oturmuşdu, gördü ki, vəzir gəlir. Tez böyük bir daş tapıb içəri girən kimi saldı vəzirin başına. Vəzir elə oradaca öldü. Götürüb vəzirin meyidini gecəynən atdı bazarın ortasına, çıxıb gəldi. Səhərdən Qoquz padşaha xəbər getdi ki, vəzir ölüb. Padşah vəzirini dəfn-kəfən eləyib durub gəldi vəzirin arvadının yanına. Başsağlığı verib bir də Nardan xanıma məhəbbətnən baxıb, çıxıb getdi. Aradan bir müddət keçdi. Bir gecə Nardan xanım oturmuşdu evdə, bir də gördü ki, qapı döyüldü. Otağa iki adam girib dedi:
– Padşah səni çağırır.
Nardan xanım getməyib, gələn elçiləri də qovub, qapıları bağlayıb oturdu içəridə. Qoquz padşaha xəbər çatdı ki, Nardan xanım gəlmir. Padşah qəzəbləndi, əmr verdi ki, səhərnən Nardan xanımın boynu vurulsun. Gecəni Qoquz padşah yatdı. Bu dəfə yuxuda gördü ki, göydən bir məlakə enib dəydi ürəyinin başından. Qoquz tez yuxudan ayılıb səhərə kimi yata bilmədi. Səhər divanxana vaxtı durub gəldi divanxanaya, adam göndərdi münəccim üçün. Münəccim gəldi. Qoquz padşah yuxusunu münəccimə nəql elədi.
Münəccim dedi:
– Qabaq gördüyün yuxunun mənası yavaş-yavaş yaxınlaşır, özünü gözlə!
Münəccim çıxıb gedəndən sonra Qoquz padşah qoca münəccimin dediyi sözü yadına salıb, Nardan xanımı yaddan çıxardı. Bu tərəfdən də camaat şikayətə gəldilər ki, bəs arvadımız qız doğur, səhəri oğurlayırlar. Bizim səbir kasamız doldu. Qız üzünə həsrət qaldıq. Qoquz padşah baxıb gördü ki, işlərin qabağı çox qarışıq gəlir. Birdən ağlına gəlib dedi:
– Camaat, mən baxıb görürəm ki, sizin şikayətiniz qurtaran deyil, mən də o uşaq oğrusunu tapa bilməyəcəm. Sabahdan başlayın bir mərtəbəli ev tikin! Pulu məndən. Arvadlarınız nə ki, qız doğdu, gətirin yığın o otağa, görək başımıza nə gəlir. Camaat padşahın tədbirindən xoşlanıb günü o gün başladılar bir mərtəbəli imarət tikməyə. Çox çəkmədi ki, imarət tikilib qurtardı. Qoquz padşah xəzinədən pul ayırıb, iki dənə daya tutub doğan arvadların qız uşaqlarını yığıb bu təzə imarətdə saxlamaqda olsun, sənə xəbər verim kimdən, Nardan xanımla Qoquz padşahdan. Bir gün yenə də Qoquz padşahın eşqi cuşa gəldi. Durub gəlməkdə olsun Nardan xanımın yanına. Nardan xanım oturmuşdu evdə, gördü ki, Qoquz padşah gəlir, tez durub ayağa istədi çıxa bayıra. Padşah qırğı kimi alıb Nardan xanımın başının üstünü dedi:
– Nardan xanım, gəl bu daşı ətəyindən tök!
– Padşah sağ olsun, bir il mənə möhlət ver! Bir ildən sonra mən sənin, sən mənim.
Qoquz padşah razı oldu, durub gəldi evinə. İndi sənə xəbər verim Nardan xanımdan. Nardan xanım eşitmişdi ki, bu şəhərdə uşaq oğrusu var, amma tapmayırlar. Durub bir gecə geyinib-kecinib pəhləvan paltarında çıxdı bayıra. Gördü ki, hansı evə gedirsə yasdı. Amma şəhərin qırağında bir ev var, burda çalğıdı, oxumaqdı, keyfdi. Əyilib pəncərədən gördü ki, bu evin başında qoca bir kişi altında döşək, dalında balış, yorğanı da qurşağacan səriyib özünə, oturubdu. Qabağında dəstə bir oğlan, dəstə bir qız, biri saz çalır, biri dəf çalır, qoca da qulaq asır. Arada da elə oxuyur ki, gəl görəsən... Nardan xanım qapını döydü. Qapını açdılar. Nardan xanım girdi evə. Uşaq durub Nardan xanımdan xəbər aldı:
– Kimi istəyirsən?
Nardan xanım dedi:
– Allah qonağıyam. Mənə bu gecəliyə yer verin!
Nardan xanım keçib oturdu. Uşaqlar başladılar çalmağa, qoca kişi başladı oxumağa. Nardan xanım da oturub qulaq asırdı. Oğlan birdən dəfi vurdu yerə, qız da sazı qoyub yerə, başladılar qurşaq yapışmağa. Qız oğlanı qoyub dizinin altına başladı əzişdirməyə. Qoca gülüb qəşş elədi. Haçandan-haçana əlini atıb döşəyin altından bir çubuq götürüb uşaqları vurdu. Uşaqlar ayrılıb bir-birindən, hərəsi bir yana yıxılıb yatdılar.
Nardan xanımı fikir aldı ki, bu necə olan işdi... Qoca üzünü Nardan xanıma tutub dedi:
– Ey qonaq, xoş gəlmisən!
Nardan xanım dedi:
– Sağ olasan!
Qoca əlini uzadıb yanındakı sandığın içindən bir parça quru çörək, bir nəlbəki bal götürüb uzatdı Nardan xanıma. Nardan xanım alıb çörəknən balı qoydu qabağına, bir tikə yeyib, əlini süfrədən çəkdi.
Qoca dedi:
– Ey qonaq, yesənə!
Nardan xanım dedi:
– Ta mənə bu sirri deməsən mən sənin çörəyini yemərəm.
Qoca dedi:
– Ey pəhləvan, ləcliginə salma! Gəl otur çörəyini ye! Sənin mənim sirrimnən nə işin var?
Nardan xanım dedi:
– Ey qoca, əgər mənə sirr verməsən bu iki uşağın başın kəsib, durub gedəcəyəm.
Qoca fikrə gedib dedi:
– Ey pəhləvan, bil və agah ol, mənim bu sirrimi heç kəs bilməyir. Bax bu iki uşağı görürsən, heç onlar da bilməyir. Mən sirrimi heç kimə deməyib ürəyimdə saxladığım üçün bu kökə düşmüşəm. Qoca yorğanı dizinin üstündən götürdü. Nardan xanım baxıb gördü ki, qocanın qıçlarını ta qurşağacan qurd yeyib. Qoca yorğanla dizini örtüb yenə dedi:
– Gəl mənim ölümümə bais olma!
– Gərək danışasan.
Qoca dedi:
Qoquz padşah dedi:
– Götür gəl adaxlıvu görüm necədi. Özünə layiq də toy eləyim.
Mən də razı oldum. Çünki ata-babadan biz eşitmişik ki, padşah olan şah yerin allahıdı. Mən də durub ərəb qızını aparıb göstərdim Qoquz padşaha. Qoquz padşah ərəb qızını görən kimi gördüm gözləri dörd oldu. Mən yenə bir şey başa düşmədim.
Mənə dedi ki:
– Bu qızın toy xərci mənim boynuma. Burax hərəmlərin yanında qalsın. Mən sənin üçün bir-iki günə toy elərəm.
Mən bu zalımı adil bilib inandım. Ərəb qızını öz əlimlə hərəmxanada qoyub gəldim. Aradan bir həftə keçəndən sonra durub padşahın yanına gəldim ki:
– Ver, ərəb qızını aparım.
Padşah məni qovdu. Mən də cavandım. Səbr eləyə bilmədim, ağzımdan bir neçə pis söz çıxartdım. Qoquz padşahın acığı tutub məni zindana saldı. Mən zindand qaldım. Qoquz padşah da ərəb qızını istədi özünə arvad eləyə, ərəb qızı əl vermədi, nə ərəb qızı fikrindən döndü, nə də mən ərəb qızından əl çəkdim. Bir gecə ərəb qızını götürüb qaçdım. Qoquz padşah yenə də gəlib bizi tapıb ərəb qızını mənim əlimdən aldı, məni də tutub zindana saldı. Hər gecə Qoquz gələrdi yanıma, mənə deyərdi ki:
– Gəl razı ol, ərəb qızını mən alım.
– Ay ev yiyəsi, bu nə vaveyladı?
Qoca bir arvad vardı, qayıdıb dedi:
– Ey pəhləvan, sən məgər bu şəhərə təzə gəlmisən?
Nardan xanım dedi:
– Bəli, qəribəm, təzə gəlmişəm.
Arvad dedi:
– Bizim şəhərdə qız oğrusu var, qız uşağı bu gün anadan olur, sabah oğurlanır.
Nardan xanım belə eşidən kimi dayanmayıb, çıxıb getdi evinə. Gecəni yatıb səhər tezdən durub gəldi Qoquz padşahın yanına. Qoquz padşaha dedi:
– Ey padşah, eşitmişəm sənin şəhərində qız uşaqlarını oğurlayırlar. Gərək uşaq oğrusunu tapasan. Tapmasan taxtını qanla dolduraram. Qoquz padşah qəzəblənib əmr verdi ki, tutun bunu. Belə deyəndə Nardan xanım tez çıxıb bayıra pəhləvan paltarını soyundu, geyindi öz paltarını, oturdu evdə. Gecə olan kimi durub geyindi pəhləvan paltarını, çıxdı bazara. Gəzib dolanırdı, gördü ki, bir yerdən işıq gəlir. Yeridi irəli, gördü ki, Qoquz padşahdı, qucağında üç aylıq uşaq. Tutub uşağı aldı padşahın əlindən. Nardan xanım padşahı tanıdı, amma padşah Nardan xanımı tanımadı. Padşah uşağı Nardan xanımın qucağına verən kimi qaçdı. Nardan xanım da uşaq qucağında qaçdı padşahın dalınca. Qoquz padşah öz
– Tutun bunu!..
Qoquz padşahın adamları hücum elədilər Nardan xanıma. Nardan xanım istədi macal eləyib uşağı yerə qoysun, əl atsın qılınca, daldan yapışıb Nardan xanımın iki qolunu möhkəm sarıyıb, götürüb saldılar dustağa. Qoquz padşah gecəynən uşaq olan mənzilə od vurub odladı. Camaatın uşaqları yanıb tələf oldu. Qoquz padşah səhər camaatı yığıb bir yerə elan verdi ki, uşaq oğrusunu tapmışam, sabah dara çəkiləcək. Səhər meydan salınıb dar ağacı quruldu. Nardan xanımı götürüb gəldilər dar ağacının altına. Qoquz padşah çıxıb camaatın qabağına, dedi:
Dodaqaltı gülüb yerindən qalxdı. Zərnigar Nardan xanıma dedi:
Nardan xanım işi başa düşüb dedi:
– Adıma Əhməd deyərlər, özüm də Urum padşahının oğluyam.
Zərnigar dedi:
Zərnigar özünü saxlaya bilməyib öz ürəyindəki məhəbbəti Nardan xanıma açıb dedi:
– Ey Əhməd, sevirəm səni, gərək məni alasan.
Nardan xanımın boğazının yolu quruyub dinmədi. Zərnigar bir də məhəbbətini deyib sarıldı Nardan xanımın boynuna ki:
– Əhməd, dur gedək mənim mənzilimə.
Nardan xanım durub Zərnigarın mənzilinə gəldi, qapını bağlayıb gecəni yatdılar.
Səhər tezdən Nardan xanım ayılıb çıxdı bağa. Neçə vaxt idi ki, soyunub çimməmişdi. Öz-özünə dedi: yaxşı oldu, gedib çimərəm, sonar Allah kərimdi. Durub verdi özünü çaya. Bir o yana baxdı, bir bu yana baxdı, gördü ki, heç kim yoxdu, soyunub girdi çaya. Bu çimməkdə olsun, al xəbəri padşahın bağbanının oğlu Murtuzdan. Murtuz gözəşirin oğlanların biriydi. Çıxıb səhər-səhər bağı gəzirdi, gördü ki, çayın içində bir süd kimi ağappaq şey görünür. Durub gəldi çaya tərəf nə gördü... Cavan bir qız çayda çimir. Özün verdi irəli ki, qızın paltarını götürsün, gördü ki, yerdə oğlan paltarı var. Murtuz əl saxlayıb dayandı. Birdən Nardan xanım Murtuzu görüb dedi:
– Ey cavan, geyinəcəyəm, qoy geyinim.
Nardan belə deyəndə Murtuz çəkildi dərənin içinə. Nardan xanım alababat geyindi. Murtuz gəlib Nardan xanımın yanına, dedi:
– Ay qız, nəçisən!
Nardan &%ni bürümüşdü. Zərnigar baxıb gördü ki, bağbanın oğlu Murtuz bunun bağında bir qıznan söhbətdədi. Acığı tutub qayıtdı evinə. Qarabaş göndərdi ki, Murtuzu çağıralar. Bu tərəfdən də Nardan geyinib yenə pəhləvan paltarı, Murtuzdan ayrılıb çıxdı bağdan. Qarabaş gəlib Murtuzu tutub Zərnigar xanımın yanına gəldi.
Zərnigar xanım Murtuza dedi:
– Ey haramzada, mən səni bağımda nökər saxlamışam, yoxsa qızlarnan keyf çəkməyə saxlamışam?
Murtuz dedi:
– Xanım, nə qız? Mən heç bağda qız görməmişəm.
Bel&%ni bürümüşdü. Zərnigar baxıb gördü ki, bağbanın oğlu Murtuz bunun bağında bir qıznan söhbətdədi. Acığı tutub qayıtdı evinə. Qarabaş göndərdi ki, Murtuzu çağıralar. Bu tərəfdən də Nardan geyinib yenə pəhləvan paltarı, Murtuzdan ayrılıb çıxdı bağdan. Qarabaş gəlib Murtuzu tutub Zərnigar xanımın yanına gəldi.
Zərnigar xanım Murtuza dedi:
– Ey haramzada, mən səni bağımda nökər saxlamışam, yoxsa qızlarnan keyf çəkməyə saxlamışam?
Murtuz dedi:
– Xanım, nə qız? Mən heç bağda qız görməmişəm.
Belə deyəndə Zərnigar xanımın acığı tutub Murtuzu saldı zindana. Nardan xanım Zərnigarın yanına gəlirdi, gördü ki, Murtuzu dustaqxanaya aparırlar. Tez özün yetirdi, Murtuzdan xəbər aldı ki:
– Səni kim tutdurub?
Murtuz dedi:
– Zərnigar xanım.
Nardan xanım özün yetirib Zərnigara, dedi:
– Ey sevgilim, məni istəyirsən?
Zərnigar dedi:
– Bəli, istəyirəm.
Nardan xanım dedi:
– İndi ki, məni istəyirsən, nə desəm yerinə yetirərsənmi?
Zərnigar:
– Yerinə yetirərəm. Təki sən mənə söz buyur.
Nardan xanım dedi:
– Ey sevgilim, gözümün işığı, Murtuzu mənə bağışla! Mən özüm onun tənbehini eləyim.
Nardan xanım belə deyəndə Zərnigar dedi:
– Ey Əhməd, get bağışladım.
Haçandan-haçana özünə gəlib durdu ayağa. Geri dönüb, bir neçə nəfər adam göndərdi, Nardan xanımla Murtuzu götürüb gətirdi. Əmr verdi ki, Murtuzu salsınlar zindana, Nardan xanımı da öz otağına, padşah necə dedi, elə də elədilər. Murtuz zindanda qalsın, al xəbəri Nardan xanımla padşahdan. Padşah durub gəldi Nardan xanımın yanına. Nardan xanıma bir dəst zənən paltarı verib geyindirəndən sonra dedi:
– Ey taci-təxti-sərim, gəl ulduzumuzu barışdıraq.
Nardan xanım dedi:
– Bizim ulduzumuz barışan ulduz deyil.
Belə deyəndə padşah istədi güc göstərsin. Nardan xanım qalxıb padşaha bir sillə çəkdi. Padşah özündən gedib yıxıldı kənara. Ağızburnu qan oldu. Sonra ayağa durub Nardan xanımı saldırdı zindana. Qəza işi avanda gətirdi, Nardan xanımın zindan otağı Murtuzun zindan otağının yanında oldu, aradan bircə arakəsmə var idi. Nardan xanım gecəyarı durub dedi:
– Hər təhər olsa buradan qaçmalıyam.
Durub ara divarı qazmağa başladı. Haçandan-haçana bir deşik açıb keçdi o biri otağa. Gördü ki, şam işığında burda bir cavan yatıbdı. Şamla oğlanın üzünə baxıb gördü ki, Murtuzdu. Tez Murtuzu ayıldıb dedi:
– Sən paltarını ver mənə, sən də mənimkini gey! Mən çıxım burdan, sonra səni qurtarram.
Murtuz razı oldu. Soyunub paltarını Nardan xanıma verdi. Nardan xanım da soyunub paltarını Murtuza verdi. Səhər Nardan xanım Zərnigara bir kağız yazıb göndərdi. Zərnigar kağızı alıb oxuyub bildi ki, Əhməd (Nardan) zindandadı. Tez gəlib atasından gizlin Nardan xanımı zindandan çıxartdı. Nardan xanım zindandan çıxan kimi tez özünü yetirib evə, padşah paltarını geyib qılıncı bağladı, gəlib zindanın qabağındakı zindançıları vurub öldürüb, Murtuzu götürüb apardı. Padşaha xəbər getdi ki, təzə pəhləvan peyda olubdu, durma özünü yetir, zindanbanları vurub öldürdü. Padşah əmr verdi, qoşunu sel kimi tökdü meydana. Nardan xanım açıb qollarını şir kimi vurub özünü dəryayi-ləşkərə, başladı qoşunu qırmağa. Nardan xanım gələn-gələn qoşunları qırıb tökdü, əl atıb padşahı taxtdan salıb, cəhənnəmə vasil elədi. Vəziri onun yerinə padşah tikib, Zərnigar xanımın yanına gedib dedi:
Bütün başına gələni Zərnigara danışıb dedi:
– İndi ki, gedirsən, məni də apar.
Nardan xanım üç at götürüb Murtuz və Zərnigar ilə bina qoydu yol getməyə. Gəlib Qoquz padşahın torpağına, orda ki, onu dara çəkirdilər, dayanıb meydanda bir nərə çəkdi. Qoquz padşah adam göndərdi ki, gedib görsünlər o nərə çəkən kimdi. Adam gəldi. Nardan xanım gələn adamın boynunu vurub saldı yerə. Qoquz padşah gördü ki, gedən getdi, daha gəlmədi. Yenə adam göndərdi, Nardan xanım gələnin boynunu vurdu. Axırda padşah qəzəblənib qoşun göndərdi. Nardan xanım baxıb gördü ki, qoşun gəldi. Əl atıb qılınca vurdu özünü dəryayi-ləşkərə, qırıb qoşunu axıra çatdı. Padşah qoşun göndərdi, pəhləvan göndərdi. Nardan xanım nə ki, vardı qırıb qurtardı. Axırda Qoquz padşah meydana gəlib Nardan xanımla qılıncbaqılınc gəldi. Gördülər ki, qılıncdan bir şey çıxmadı, əl atdılar toppuza. Baxıb gördülər ki, toppuzdan da bir şey çıxmadı, başladılar güc eləməyə. Əl atdılar bir-birlərinin kəmərlərinə. Heç birinin birbirinə gücü çatmadı. Axırda Nardan xanım lap təngə gəldi, əl atıb tutdu Qoquz padşahın kəmərindən, nərə çəkib götürüb çırpdı yerə. Çıxıb Qoquz padşahın sinəsinin üstə, başını kəsib keçirtdi nizənin başına. Nardan xanım yığıb camaatı, bu padşahın necə zülmkar olub beşikdəki qız uşaqlarını oğurlayıb qırmağını, hamısını camaata nəql elədi. Camaat Qoquz padşaha lənət oxuyub, Nardan xanımı özlərinə padşah tikdilər. Nardan xanım bir neçə gün padşahlıq eləyib Murtuzu taxtda oturdub dedi:
– Mən gedirəm, beş günə gəlləm.
Nardan xanım başına gələni atasına danışıb dedi:
– Sən həya-abrından ötəri məni nar eləyib satdın, məni nar eləyib satdın, məni bu padşahın əlindən qurtardın, mən də gərək səni qurtaram.
"Biri var idi, biri yoxdu, tanrı var idi, bəndəsi çox idi. Bir keçəl var idi, buna Noxudu Keçəl deyərdilər. Keçəlin bir dayısı var idi, bir də dayısı arvadı var idi. Keçəl damlarının üstündə oturmuşdu. Gördü dayısının arvadı darğa ilən söhbət eləyir. Qulaq aşdı, darğa dayısının arvadına dedi:
– Ay aşına, mənim xırmanım ala öküzlü xırmandır, mən alma qabığını yolnan tökə-tökə xırmana gedirəm. Sən plov bişir götür, alma qabığını yığa-yığa gəl, mənim ala öküzlü xırmanıma çıxarsan.
Darğa bunu deyib getdi.
Keçəl evə gəldi, dayısı arvadına dedi:
– Dayım xırmanda yanır, deyir mənə qatıq-çörək gətir.
Arvad qalxdı, könülsüz-könülsüz keçələ qatıq-çörək verib yola saldı. Keçəl çörəyi, qatığı götürüb darğanın xırman yoluna tökülən alma qabıqlarını götürüb öz xırmanlarının yoluna düzəldi. Getdi xırmanlarına çatdı. Yavan çörəyi dayısına verdi dedi:
– Ay dayı! Mənim ala öküz xoşuma gəlir, mən bu qatıq ilə öküzümü ala boyayacam.
Dayısı dedi ki:
– A başın batsın keçəl, dəli olma!
Keçəl qulaq asmadı, qatığnan qızıl öküzlərini ala-bula elədi. O tərəfdən arvad plovu hazır elədi. Qaba töküb alma qabıqlarını yığa-yığa gəldi, öz xərmənlərinə çıxdı, gördü öküzləri aladır. Məəttəl qaldı. Kişi dedi:
Arvad əvvəl qızardı, sora dedi:
– Ay kişi, bildim ki, xırmanın tozu döşünüzü tutur. Küpənin dibində bir az yağ qalmışdı, onnan çərçidən aldığım düyünü plov bişirib gətirdim ki, yiyəsiniz sinənizin tozu təmizlənə.
Keçəl üstünü vurmadı, gəldi dayısından xörəyi yeməyə. Arvad dedi:
– Ay kişi, siz elə də olsa xörəyi yeyəcəksiniz, belə də olsa. Darğanı da çağırın gəlsin bir-iki tikə də olsa, o yesin. Vergidə, xarcda bizi gözdəyər.
Dayısı keçələ dedi:
– Keçəl, dur get darğanı çağır gəlsin. bir-iki tikə biznən çörək yesin.
Keçəl getdi darğanın xırmanına, dedi:
– Ay darğa, köpəyoğlu, dünən nə iş qarışdırıbsan, dayım odu gəlir səni öldürməyə.
Keçəl bunu deyib axsaya-axsaya gəldi öz xırmanlarına, dayısına dedi:
– Ay dayı, darğagilin itləri var, mənim də baldırımı dişlədi, çağıra bilmədim. Yabanı al get, özün çağır gəlsin.
– Heç olmasa bir yaba vırım, sora get.
Darğa dalına baxmayıb daha da bərk qaçmağa başladı. Kişi darğanı qaçan görüb qayıtdı öz xırmanlarına gəldi. Dedi:
– Ay arvad, bilməyirəm nə olubsa da, darğa məni görəndə qaçdı gəlmədi. Əlbət, bir gün qonaq çağırarıq, əvəzini çıxarıq.
Arvad bildi ki, bu arğac keçəldən keçib. Ancaq keçəlin üzünə bir söz diyə bilmədi. Keçəl dayısınnan bərabər basıb şirin-şirin plov yedilər.
Arvad donquldana-donquldana boş qabları götürdü evlərinə getdi.
Sabah gənə keçəl damlarının üstündə oturmuşdu, darğa gəldi dayısı arvadının yanına dedi:
– Ay aşına, dünən yolu yanıldın, gəlib çıxmadın. Bu gün dolma bişir, mən yolnan xurma tökə-tökə xırmana gedəcəm. Sən xurmanı döşürə-döşürə gəl, mənim xırmanıma.
Darğa bunu deyib getdi. Keçəl damın üstündən darğa ilən dayısı arvadının danışığını eşitmişdi. Genə gəldi qatıq-çörək götürdü, qayıtdı darğanın xırman yoluna tökülən xurmaları yığıb, öz xırman yollarına düzdü. Getdi yavan çörəyi dayısına verdi, genə qızıl öküzlərini ala boyadı.
O tərəfdən arvad dolmanı bişirdi, yola düşdü. Xurmanı yığa-yığa genə gəldi öz xırmanlarına çıxdı. Kişi genə dedi:
Arvad min bir dilnən kişinin yanımda özünü təmizə çıxartdı. Dedi:
Keçəl bütün əhvalatı bilirdi, üstünü vurmadı, gəldi, oturdu dayısınnan bərabər dolmanı yedi, qalxdı.
Sabah ertə keçəl damlarının üstündə oturmuşdu, darğa qaşqabağı yernən getmiş gəldi, dedi:
– Aşna, sən heç vədənə doğru çıxmayırsan. Dünən də gözləməkdən yoruldum, xörəyi gətirib gəlmədin. Bu dəfə halva çal, mən yola fındıq tökə-tökə gedəcəm. Halvanı götür, fındığı yığa-yığa gəl mənim xərmənimə çıx.
Darğa bunu deyib getdi. Keçəl damın üstündən enib gəldi qatıq-çörəyi götürdü, darğanın xırman yoluna düzülən fındıqları yığıb öz xırman yollarına düzə-düzə getdi, yavan çörəyi dayısına verdi, genə öküzlərini qatıqnan ala-bula boyadı. Bu tərəfdən arvad halva çalıb qaba çəkdi, yola düşdü. Fındıqları yığa-yığa gəldi öz xırmanlarına çıxdı. Kişi dedi:
– Ay arvad, sən nə yaxşı insafa gəlibsən. Sən beləliknən bizi o qədər bordayarsan ki, dərimizə sığmarıq.
Keçəl damlarının üstündə oturmuşdu, gördü darğa gəldi, dayısı arvadına dedi:
– Aşna, sən heç əhdimə doğru çıxan döyülsən. Sabaha süddü aş, kömbə bişir, mən də qarpız alım gələcəm, evdə yeyib kef çəkərik. Darğa bunu deyib getdi. Keçəl qatıq-çörək götürüb gəldi dayısının yanına, bütün əhvalatı dayısına nağıl elədi. Xırmançılar xırmanlarını döydülər, evlərinə getdilər. Axşam oldu, hamı yeyib yatdı, sabah işlərinə getdilər.
O tərəfdən arvad süddü aş, kömbə bişirib darğanın yolunu gözləməyə başladı. Bir az keçdi, darğa bir qarpız da alıb evə gəldi. Bunlar oturub yemək istəyirdilər ki, birdən qapı döyüldü. Arvad oynaşı buğda kisəsinə saldı, süddü aşı yükün altına qoydu, kömbəni yükün üstünə qoydu, qarpızı da bir küncə dığırradı. Qapını açdı, keçəl dayısınnan içəri girdi, oturub çörək istədilər. Arvad qalxdı qaşlı-qabaxlı gətirdi olara yavan çörək qoydu. Keçəl dedi:
– Ay dayı, mənim bir sözüm var, onu söyləyim, sora yeyək.
Keçəl dedi:
Əhvalat açıldı, keçəl dayısıynan bərabər oynaşı tutdu öldürdü. Meyitini quyuya salıb gizlətdilər. Sora xörəkləri gətirib qabaqlarına qoyub yedilər. Arvada tənbeh elədilər, ömür sürməyə, gün keçirməyə başladılar."
"Gülüzarı məba gözüm bir gülə düşdü, Alı xalası sünbülə düşdü. Əfsuseyr dərdim dildən-dilə düşdü. Hər aşiqi-şeyda özün yara yetirdi. İqbalı zəmin oldu, bizimki də belə düşdü.
Hamam hamam içində, qoz girdəkan içində, dəvə dəlləklik elər, köhnə hamam içində. Xəlbir saman içində, qarışqa şıllaq atdı, dəvənin boynu batdı.
Biri vardı, biri yoxdı. Allahdan başqa heç kim yoxdı. Sizə kimdən xəbər verim, Misir şəhərindən. Misir şəhərində bir paçcah vardı, çox əzazil, çox dindardı. Misir şəhərində bir dülgər, bir də bir zərgər vardı. Bu dülgər getmişdi qəribliyə. Bu zərgarın gözü bu dülgərin arvadına düşmüşdü.
Bir qarı vardı. Qarı var ipəkdi, qarı var köpəkdi, qarı var iman, Quran nəsib olsun, qarı da var ilan, qurbağa nəsib olsun. Bu qarı köpək qarıdandı.
Bu qarını zərgər göndərdi dülgərin arvadının yanına, beş yol, on yol göndərdi, axırda arvadı ələ gətirdi, bu arvadı aldı.
O dülgər də gəldi, çıxdı. Dedi:
– Arvad mənimdi.
Zərgər dedi:
– Xeyr, mənimdi.
– Atayi-mehriban, bunları ürcah elə mənə, mən bunların davasın kəsim.
Dedi:
– Yaxşı!
Bunları ürcah elədi İbrahimə. İbrahim dedi:
– Siz hərəniz bir şey qayırın gətirin mənə. Hansınızın qayırdığı şey yaxşı olsa, arvad onundu.
Bunlar razı olub getdilər.
Səhər zərgər qızıldan bir xoruz qayırdı. Xoruz başladı otaqda gəzə-gəzə bannamağa. Dülgər də taxtadan bir at qayırdı. Mindi, pucun burdu, başdadı at da otaqda o yana-bu yana getməyə.
İbrahim baxdı dedi:
– At yaxşıdı, arvad dülgərindi.
Ata mindi, pucun burdu, at İbrahimi götürüp qalxdı göyə. Göydə İbrahim xeylaq gedənnən sora baxdı gördü bir şəhərdə işıq gəlir. Bu işığı nəzərə alıp getdi. Bu şəhərin qırağında düşdü. Gördü şəhərin qırağında bir ev var. Getdi gördü burda bir qarı var.
Qarı dedi:
– Bala, heç zadım.
İbrahim dedi:
– Qarı nənə, məni götür oğulluğa, mən də olum sənin oğlun.
Qarı dedi:
– Nolar bala, çox yaxşı.
Qarı dedi:
– Hey...
Dedi:
– Qarı nənə, o necə imaratdı ki, heç yolu yoxdu?
Qarı dedi:
– Bala, o paçcahın qızının evidi, ona yol paçcah öz evinin içinnən qoyub. Onu hələ eləyib ki, heç kəs qızı görməsin.
İbrahim baxdı gördü qızın barmağında bir üzük var, adı da üstünə yazılıdı. Qızın da adı Nazik bədən idi. O üzüyü çıxartdı qızın barmağınnan, öz üzüyün saldı qızın barmağına. Qızın o üzünnən, bu üzünnən öpdü. Yavaşca qapını açıp çıxdı, atı mindi, gəldi öz evlərinə.
Səhər qız durdu, bədənnümə güzgüyə baxdı. Gördü üzünə ləkə düşüb; üzüyü də dəyişib, öz üzüyü yoxdu. Bu üzüyün də üstə yazılıp “Misir paçcahının oğlu İbrahim”. Qız buna çox təəccüb elədi ki, bunun yolu yox, bəs bu hardan gəlib. Bu gecə yuxusuna haram qatıb yatmadı.
Gördü ki, otağın üstə bir şey tappıldadı. Qapı açıldı, içəri bir oğlan girdi ki, Allah-taala onu xoş gündə, xoş saatda yaradıp. Nazik bədən bu oğlana bir könüldən min könülə aşıq oldu. İbrahim istədi qızın üzünnən öpsün, qız yapışdı İbrahimin qolunnan dedi:
– Ləvənd oğlu, ləvənd, nə həddinən bura gəlmisən? Hardan gəldin bura, bıranın yolu yoxdu.
İbrahim dedi:
– Atnan gəldim.
Qız dedi:
– Bəs atın hanı?
İbrahim dedi
– Bıdı, bırda.
– İndi ki belə oldu, bağışlayıram səni. Bəs indi neyniyək, apara bilərsənmi məni gedək?
İbrahim dedi:
– Bəli, aparram.
Atın pucun burdular, qalxdılar göyə. Bəli, göynən bir müddət getdilər.
– İbrahim, mən üşüyürəm.
– Sən otur burda, gedim mən saa od gətirim.
Mindi ata, puçun burdu, qalxdı göyə. Atı sürdü bu işıq gələn yerə.
Getdi gördü bu bir dəmirçidi. Dedi:
– Usta dəmirçi, ala bu sənin pulun, maa bir maşa çək.
İndi görən o dağın başında qurd yeyəcək, canavar yeyəcək. Çox kor-peşman qaldı.
İbrahim qalsın bırda, sizə kimnən xəbər verim qızdan. Qız o qədər qaldı burda, gözdədi, gözdədi, gördü İbrahim gəlmədi. Gördü hava alatordu, ta səhər açılır. Burda heç kəs yoxdu, amma böyründə səsküy gəlir. Yavaş-yavaş getdi, gördü bu bir cütçüdü cüt əkir. Cütçü baxdı, gördü bir qız gəlir çim qızıl-gümüşün içində. Paçcahyana bir qızdı. Qız gəldi, dedi:
– Ay cütçü, Allah qüvvət versin. Ay cütçü, acdığım var.
Dedi:
– Bir az bırda dur, evim yaxındı, gedim çörək gətirim.
Cütçü özün evinə sarı verdi ki, getsin çörəyi gətirsin. Qız fikirləşdi ki, acdıqdan yaxşı mənim burdan qaçıb bir yana getməyimdi. Cütçü getdi, qız durdu yavaş-yavaş ağzın çevirdi bərri-biyabana. Gün çıxınca bu gəldi bir meşiyə çıxdı. Gün batınca burda daldalandı. Axşam qarannıx düşəndə meşədən çıxdı. Bir müddət gəldi, gəldi çıxdı bir dəyirmana.
Girdi dəyirmana. Gördü dəyirmançı təkdi, dənin qabağın çəkir.
Dedi:
– Ay dəyirmançı, aclığım var!
Dəyirmançı baxdı gördü bu bir qızdı, Allah-taala xoş gündə, xoş saatda yaradıb. Özü də çim qızılın içində.
Başın qalxızdı, dedi:
– Bu saat, otur.
Qız oturdu. Bu dəyirmançı gətirib bir kömbə saldı. Qıza verdi. Qız gördü ki, dəyirmançının fikri başqa yerdədir, əlinə qab almaq bəhanəsiylə çıxdı çölə, qaçdı. Asta qaçana imam qənim. O qədər gəldi ki, gəldi çıxdı bir çobana ürcah oldu. Çoban gördü bir qız gəlir, çim qızılın içində. Çoban dedi:
– Allah mənimkin yetirip.
Qız gəldi, dedi:
Çoban gətirip tez bir qoyun kəsdi. Ətin bişirib yedilər. Qız dedi:
– Çoban, bilirsən nə var?
Çoban dedi:
– Xeyr.
Qız dedi:
– Çoban, məni belə aparsan, paçcahınız məni belə görüb sənin əlinnən alacaq. Gətir paltarının bir dəsdin soyun ver maa.
Bir qoyunun da qarnın təmiz boşaltdı yerə, saçın yığdı, qarnı geydi başına. Çobanın da bir dəst paltarın geyib dedi:
– Çoban, sən qoyunu qabaqdan çək, mən də daldan yığım.
Bu çoban sürünü çəkdi, bu qız da daldan qoyunu yığdı. Çoban, sür!
Çoban sür! – deyə-deyə bir müddət getdi, bir müddətdən sora ağzın çevirdi bərri-biyabana, gəldi o qədər ki, çıxdı bir şəhərə. Gördü şəhər əhalisi yığışıb meydana sarı gedir. Bu da düşdü bunların yanına. Gedirdilər, bu birinnən soruşdu ki, bu adamlar hara gedir, nə var, nə olub?
Bunu adamın içinnən qavdılar ki, ay keçəl, sən hardan gəldin bura?
Genə uçurdular, genə hərrəndi gəldi bunun başına qondu. Üç dəfə gəldi. bunun başına qondu.
Dedilər:
Gətirdilər bunu paçcah elədilər. Gördülər bu bir paçcahdı ki heç belə paçcah olmıyıp. Xülasə, camahat şükür səna elədilər ki, nə yaxşı belə yaxşı paçcah olub.
Bu burda qalsın, sizə kimnən xəbər verim bu qızın atasınnan. Səhər açıldı, bu qıza xörək göndərdi. Qarabaşlar xörəyi qaytardılar ki, qız yoxdu. Paçcah fikir elədi, dedi:
– Əyər bu otağın bir yerə yolu yoxdu, bunu göyə apardılar, nə oldu?
Münəccim gətirtdi. Münəccim baxdı, dedi:
– Qızı göyə aparıblar. Amma qız sağdı.
Paçcah səhər bir dəst dərviş libası alıp dedi:
– Gərək dünyanı gəzəm, görüm qız nə oldu.
Dərviş-libas olub düşdü gəzməyə. İbrahim da burda dərviş-libas olub gəzirdi. Cütçü də bir dərviş libası aldı, başladı gəzməyə. Dəyirman çı da bir dəst dərviş libası alıb düşdü yola. Çoban da qoyunu yığdı apardı, gördü gəlmədi. Bu da dərviş-libas oldu.
Bunlar burda qalsın, sizə xəbər verim qızdan. Qız bir gün dedi ki, burda bir naqqaşkar olarmı ki, mənim hərəmimin şəklin çəksin? Dedilər:
– Olar.
Özü çəkildi aynanın qabağına. Başdadı özünə bir zinyət vurdu ki, heç olmayan kimi. Gəldi durdu o qapıdan, naqqaşkar bunun şəklini çəkdi. Bu tez soyunub paçcahlıx paltarın geydi. Dedi:
– Bu şəkli aparın vırın ala qarıya, hər kəs ona baxıb ah çəksə gətirin mənim yanıma.
Bir gün bunun öz atası gəldi. Bu qızının şəklin burda gördü. Ah çəkdi. Bunu gətirdilər paçcahın yanına. Dedi:
– Əşi, niyə ah çəkirsən?
Dedi:
Aşbaza dedi ki, buna yaxşı muğayat olun.
Bir günləri də İbrahim dərviş-libas gəlib şəkli gördü: Ah çəkdi.
Onun sabahı günü cütçü gəldi çıxdı. Onun sabahısı günü də dəyirmançı gəldi çıxdı, onun sabahı günü çoban gəldi çıxdı. Paçcah bunların hamısın yığdı gətirdi öz mənzilinə. Üzün tutub atasına dedi:
– A kişi, ona niyə baxıb ah çəkdin?
Dedi:
– Qibleyi-aləm, o mənim qızımıdı; o bir otaqdeydi ki, heç bir yerdən yolu yox idi. Yolu mənim evimin içinnən idi. Xurd-xörəyi də mənim evimnən gedərdi. Bir gecə yatdıq, səhər xurd-xörəyin göndərdim.
Dedilər qız yoxdu. Nə qədər fikir elədim, bu necə oldu, bilmədim. Münəccim gətirtdim, münəccim dedi ki, qızı göyə aparıblar, ancaq sağdı. İndi dərviş-libas olub onu gəzirəm. Şəklin burda gördüm, ah çəkdim.
İbrahim dedi:
– Bizim səhərdə bir dülgər vardı, bir zərgər. Bu dülgər getmişdi qəribliyə. Bu zərgərin gözü düşdü dülgərin arvadına. Dülgərin arvadın axırda yola gətirdi. Bunu aldı. Axırda dülgər gəldi. Bu ikisinin arasında dava düşdü ki, bu dedi arvad mənimdi, o dedi arvad mənimdi. Axırda gəldilər dədəmin yanına. Atama dedim ki, bunların ixtiyarın ver maa, mən kəsim bunların davasın. Atam verdi. Dedim ki, hərəniz bir qəribə şey qayırın maa. Hansınızınkı yaxşı olsa, arvad onundu. Bunlar razı oldular.
Dülgər bir at qayırdı. Puçun buranda bu at başladı gəzməyə. Zərgər qızıldan bir xoruz qayırdı. Başdadı bannamağa, gəzməyə.
Onu çıxartdım, öz üzüyümü də onun barmağına taxdım. O üzündən, bu üzündən öpdüm. Qayıtdım. Qız səhər durur, görür üzünə ləkə düşüb, üzük də barmağında dəyişilib. Qız o gecəni yatmır, oturur. Genə atı mindim getdim düşdüm otağın üstə. Ordan da düşdüm eyvana, girdim içəri. Qız dedi:
– İbrahim, hardan gəldin? Nətər gəldin?
Dedim ki, atnan. Dedi ki, məni də apara bilərsənmi? Dedim, aparram.
Mindik ata, o qədər gəldik ki, bir yerdə qız dedi ki, üşüyürəm.
Yendik yerə. Gördüm bir təpənin başıdı. Qızı qoydum orda.
Dedim, gedim od gətirim. Gəldim bir dəmirçidən od götürdüm; aparanda oddan qığılcım düşür atın puçuna, alışıb yanır. Mən də qaldım ayrı yerdə. Ta gedə bilmədim qızın yanına. İndi dərviş-libas olub, o qızı axtarıram. Gəldim burda şəklin gördüm, onuncun ah çəkib ağladım.
Sonra cütçüyə dedi:
– Sən niyə ah çəkib ağladın?
O da dedi:
Ondan dəyirmançıya dedi:
– Bəs sən niyə ona baxıb, ah çəkdin?
Dedi:
– Mən də unun qabağın çəkirdim; gördüm girdi içəri. Dedi ki, acdığım var. Getdim çörək saldım, yedik, əlinə qab aldı, taa gəlmədi. İndi burda şəklin gördüm, ah çəkib, ağladım.
Çobannan soruşdu:
– Bəs sən niyə ağlayıb ah çəkirdin?
Dedi:
Gətirdim bir qoyun kəsdim. Bişirdik, yedik. Axırda dedi ki, məni sənin əlinnən alarlar, paltarından bir dəstin ver maa. Qoynun qarnın da boşaltdı, geydi başına. Dedi ki, sən sürünün qabağın çək, mən də dalın yığım. Mən qabağı çəkdim, o da dalı yığdı. Bir vədə gördüm ki, yoxdu. İndi şəklin burda görüb, ah çəkib ağladım.
Qız üzünü atasına tutub dedi ki, əsl qızını görsən tanıyarsanmı?
Dedi, bəli!
Cıqqanı başınnan götürdü. Dedi:
– Ateyi-mehriban, gör öz qızınammı? Görürsənmi necə əldən-ələ dəymişəm. Heç kim mənə bir şey eliyə bilməyib. Bax, mənim də ərim bu İbrahimdi.
Mollanı gətirdi, kəbini kəsdi. Qız da cıqqanı qoydu İbrahimin başına, dedi:
– İndi burda dolanax.
O yedi yerə keçdi, biz də yeyək, dövrə keçək. Göydən üç alma düşdü, biri mənim, biri özümün, biri də nağıl deyənin."
"Biri var imiş, biri yox imiş, bir padişahın bir oğlı varimiş. Bu oğlan bir gecə yuxuda Nar qızına aşiq olur. Sübh olanda vəzirin çağırub yuxusunu söyləyüb buna deyir ki, gərək gedib Nar qızını mana alasan. Vəzir ərz edir ki, başqa hər nə əmrin varsa yerinə yetirim. Amma onı gətirmək mənim üçün mümkün deyil, çünkü o devlərin içindədir. Padişahın oğlu cavab verir ki, hökman gərək gedəsən! Yoxsa boynuvi vuraram.
Vəzirin əlacı kəsilib qəbul edir. Şahzadə buna xeyli pul verüb yola salır. Vəzir də gedəndə bazardan bir xeyli qır-saqqız alır. Bir müddət yol gedəndən sora gəlüb bir evə çıxır. İçəri girəndə baxıb görür ki, burada bir qarı oturmuş ki, alt dodağı yer süpürür, üst dodağı göy. Qarı bunu görəndə səvinib deyir:
– Qadan alım gəl, yaxşı gəldin, altı ay olur ki, adam əti yiməmişəm.
Tez gəl, səni yeyim. Yoxsa oğlanlarım gəlib səni mənim əlimdən alub yiyərlər, mana bir şey verməzlər.
– Ana! Adam-badam iysi gəlir, yağlı badam iysi gəlir, qatır gələr dırnaq salar, quş gələr qanad salar, de görək buraya kim gəlmiş? – diyib bağırırlar.
Qarı cavab verir:
– Buraya kimsə gəlməmiş, yəqin öziniz bağda, daşda tapub yemişsiniz, iysi dişlərinizin dibindən gəlir. Hərgah buraya adam gəlsə, yiyərəm, sizə də saxlamaram.
Qarının oğlanları inanub yatdılar. Sübh olanda işlərinə getdilər. Oğlanlar gedəndən sora, ignə gənə də adam olub qarıdan yolu sorur.
Qarı da buna:
– Günbatan tərəfə get, – cavab verir.
Vəzir yolu dutub gedir. Bir müddət getdikdən sora bir evə çatır.
İçəri girəndə görir ki, burada bir qarı oturmuş alt dodağı yeri süpürür, üst dodağı göyi. Qarı bunu görəndə:
– Yaxşı gəlmisən, altı aydır ki, adam əti yeməmişəm, gəl səni yeyim. Yoxsa oğlanlarım gələrlər, səni mənim əlimdən alarlar, – diyib istəyir bunu yisin.
Vəzir bunun da ağzına bir parça qır-saqqız tullayır. Qarı saqqızı çeynəməgə məşğul olur, buna yazığı gəlib öldirmir. Buna deyir ki, imdi oğlanlarım gələcəklər, gəl səni gizlədim. Vəzir ismi-əzəm oxuyub bir palaz parçası olur, qarı aparıb bunu göyligdə gizlədir, bu halda qarının oğlanları gəlir, içəri daxil olub:
– Ana! Adam-badam iysi gəlir, yağlı badam iysi gəlir, qatır gələr dırnaq salar, quş gələr qanad salar. Di, görək bura kim gəlmiş? – diyib bağırırlar.
Anaları isə cavab verir ki, buraya kimsə gəlməmiş, yəqin dağda, daşda adam tapub yimisiniz, indi iyisi dişlərinizin dibindən gəlir.
Adam olsa, özim yiyərəm, sizə də vermərəm. Oğlanlar analarının sözünə inanıb yatırlar. Sübh olanda çıxıb işlərinə gedirlər. Oğlanlar gedəndən sora palaz qırığı yenə də adam olub, gəlib qarıdan yolu soruşur. Qarı da günbatan tərəfi buna göstərir. Vəzir bir müddət yol gedəndən sora gənə bir evə yetişir, içəri girəndə görir ki, əvvəlki kimi burada da bir qarı əyləşmiş ki, alt dodağı yer süpürür, üst dodağı göy. Bu qarı da bunu görəndə sevinib buna deyir:
– Qadan alım, xoş gəlmisən. Altı aydır adam əti yiməmişəm, gəl səni yeyim. Yoxsa bu saət oğlanlarım gəlib səni mənim əlimdən alarlar, mana bir şey verməzlər.
İstəyir ki, bunu yesin, tez vəzir bunun da ağzına bir parça qır-saqqız tollayır. Qarı saqqızı çeynəməgə məşğul olub buna yazığı gəlib bunu yiməyir.
Oğlanlarının gəlmək vəqti olanda vəzir ismi-əzəm oxuyub bir cibin olub bir deşigə girir. Oğlanları qapıdan içəri girən kimi bunlar da:
– Ana, adam-badam iysi gəlir, yağlı badam iysi gəlir, qatır gəlib dırnaq salar, quş gəlib qanad salar. Di görək, buraya kim gəlmiş? – diyib bağırırlar.
Anaları cavab verir ki, buraya kimsə gəlməmiş. Yəqin dağdadaşda adam tapub yimişsiniz. Odur ki, iyisi dişlərinizin dibinnən gəlir.
Oğlanları analarının sözinə inanıb yatırlar. Sübh olanda qalxub işlərinə gedirlər.
Oğlanlar gedən kimi vəzir genə də adam olub qarıdan Nar qızının yerini sorur. Qarı cavab verir:
– Onı gətirmək müşküldür, bu fikirdən daşın. Devlər səni öldirərlər.
Vəzir cavab verir:
– Hər nə olur olsun, gərək gedəm!
Qarı görür ki, əlac yoxdur, Nar qızının yerini söyləyib, buna deyir:
– Buradan bir az uzaqda bir bağ var, o bağda bir nar ağacı və ağacın başında üç nar var. Əmma ağacın ətrafında devlər keşig çəkirlər.
Gərək o narları elə dərəsən ki, devlərin xəbəri olmasın.
Vəzir qarıdan Nar qızının yerini öyrənəndən sora yola düşür, gedib həmən bağa yetişir. Divardan baxub görir ki, doğrudan da devlər keşik çəkirlər, qorxusunnan ismi-əzəm oxuyub bir milçək olub divarın arasında gizlənir. Gecə araya gəlib devlər yuxuya gedəndə xəlvət gedib üç narı üzüb qaçır, başlayır qayıtmağa. Bir müddət gəldikdən sora öz şəhərlərinə yaxınlaşır. Burada oturub əvvəlcə narın birini parçalayır, içindən bir şey çıxmayır, ikincisindən bir şey çıxmayır. Üçüncisini parçalayanda içindən gözəl bir qız çıxır. Çıxan kimi böyüyüb on beş yaşında bir nazənin sənəm olur. Vəzir istəyir ki, bunu aparsun, qız buna deyir:
– Məni bu hal ilə aparma, get libas gətir, geyinim, həm də toy edin, sora aparın.
– Bı qız niyə belə qaradı? – diyib soranda, vəzir təəccüb etdi.
– Günəşin qabağında qalmış, onun üçün qaralmış, – diyib cavab verir.
Xülasə, qara qızı götürüb şəhərə gəlirlər. Toy edüb şahzadəyə tapşırırlar.
Vəzir isə çinarın dibində güldən bir dəstə dərüb götirmiş imiş. Ertəsi gün bunu şahzadənin arvadı qara qıza göndərir. Qara qız isə alıb pəncərədən eşigə atır. Bu gül burada bir çinar olur.
Bir ildən sora şahzadənin həmən qara qızdan bir oğlu olur. Arvad şahzadəyə deyir ki, çinarı kəsdirib uşağa beşik qayıtdırılsın. Şahzadə qəbul edib çinarı kəsdirib taxta yondurur. Bu təxtənin birini bir qarı aparır evində taxçaya qoyur. Bu qarı gedib bazardan yun alub əgirib satarmış, qazancı ilə bir növ dolanarmış. Bir gün gənə gedib bazardan on girvənkə yun alır. Götürüb evə qoyub gedir. Bu taxta, bir qız olub qalxub evi süpürüb, bir bu tərəfinə üfürür dügü olur, bir bu tərəfinə üfürür yağ olur. Bunları götürüb bir yaxşı pilov pişirir. Üstündən bir az yeyib qalanını saxlayur. Sora yunun hamısını darayub, əgirib gənə də təxtə olub taxçada öz yerində oturur.
Qarı evə gələndə baxub görir ki, ev təmiz süpürülüb, yun tamam daranılmış, əgrilmişdi. Ocağa baxanda görir ki, pilov də dəmdədir. Bu işə təccüb edib ipi aparub bazarda satır. Ertəsi gün bu əhvalat genə üz verir. Axırda qarı gedib əhvalatı qonşularına da söyləyir. Qonşuları muna məsləhət görirlər ki, evdə gizlənib bussun. Qarı bu sözə əməl edib ertəsi gün bazara getmək bəhanəsilə bir tərəfdə gizlənir. Bir də görir ki, şahzadənin evindən gətirdigi taxta dönib bir qız oldi. Evi təmiz süpürüb yunu daradı, əyirdi. Sora bir o tərəfə, bir bu tərəfə üfürdü: yağ oldu, bir tərəfə üfürdü, dügü oldi. Sora qalxub pilov bişirib üstündən bir az yedi, qalanın gənə ocağa qoydu. Bu halda qarı gizləndiyi yerdən tez çıxıb qızı dutur. Qız buna yalvarır ki, bu sirri bir kimsəyə söyləməsin. Qarı cavab verir ki, xatircəm ol, kimsəyə söyləmərəm.
Burada mənim yanımda qal mana kömək et. Qız buna razı olub qarının yanında qalır. Bir gün şəhərə xəbər çıxır ki, padişahın oğlu Məkkəyə getmək istəyir. Ona görə də cəmaətə yayılır ki, bir ayın müddətində kim ata yaxşı baxsa, ona padişah çox pul verəcəkdir. Bu xəbəri eşidəndə Nar qızı cavab yollayır ki, gedib şahzadədən bəsləmək üçün bir at alsın. Qarı cavab verir ki, bizim nə otumuz var, nə arpa-samanımız, nə də töyləmiz.
Qız dedi:
Xülasə, qarı gedib şahzadədən bir arıq at alır. Qarı atı evə gətirir.
Qız atı görəndə bir o tərəfə füləyir, bir bu tərəfə füləyir. Arpa, saman olub atı töyləyə çəkib, burada ona baxmağa başlayır.
Ay tamam olanda atları yığırlar. Şahzadə atlara baxanda heç birisin bəgənməyir. Bu halda şahzadəyə xəbər verirlər ki, bir at da filan qarıda var. Adam göndərir ki, getsin onı da gətirsin. Şahzadənin adamları gəlüb qarının qapısını dögəndə, qarı qabağa çıxdı. Baxıb görür ki, atı aparmağa gəlmişlər. Gedüb qıza xəbər verir. Qız söyləyir:
– Get, ver aparsınlar!
Adamlar gəlib töyləyə girəndə at buları yaxınına qoymayır. Qabağa keçəni ağzı ilə dişləyir, dala keçəni təpik ilə vurur. Xülasə, apara bilməyib gedüb şahzadəyə xəbər verirlər. Bu dəfə adamları ilə şahzadə özi nə qədər çalışırlarsa atı töylədən çıxara bilmirlər. Axırda qarını çağırub diyirlər:
– Atı kim bəsləmişsə, gəlsin töylədən çıxarsın.
Nar qızı bunu heç kəs tanımasın diyə, başına bir palaz parçası salub, gəlüb töylədən atı çıxarub şahzadəyə verir. Qərəz bir noyilə atı aparırlar.
O zaman qayda beləymiş ki, şahzadələr Məkkəyə gedəndə üstü inci muncuq ilə tikilmiş paltar giyərlərmiş. Odur ki, şahzadə bir dəst paltar alub əmr edir ki, şəhərdə nə qədər inci muncuq tikməkdə ustad arvat varisə, gəlüb bunun paltarına inci, muncuq tiksinlər.
Xülasə, arvatlar, qızlar muncuqları gətirub ortaya qoyur. Və onlar nöbə ilə oxuya-oxuya tikməyə başlayırlar. Nöbət Nar qızına çatanda deyir:
Mən bir Nar qızı idim – İncim, düzül, düzül!
Almadan qırmızı idim – İncim, düzül, düzül!
Qız belə söylədikdə padişahın arvadı qara-qaravaş mətləbi anlayıb və ölümin gözinin qabağına gətirdi. Bir tərəfdən padişahın oğlu gəlüb pəncərənin qabağında oturub arvatların oxumasına qulaq asırmış. Qara-qaravaş, şahzadə bunun sözlərini eşitməsin diyə arvatların oxumasını bəhanə edüb şahzadəyə söyləyir ki, pencərənin qabağından getsin. Şahzadə pencərənin qabağından çəkilir. Qız oxumağa başlıyanda gənə pəncərənin qabağına gedib dinləyir. Sözinə davam edir:
Qara qaravaş gəldi, aftafanı doldurdı.
İncim, düzül, düzül!
Çıxdım qondum ağac başına – incim, düzül, düzül!
Qaravaş baxub gördü ki, şahzadə gənə pəncərədən baxır. Nə qədər istiyirsə şahzadəni pencərənin qabağınnan uzaxlaşdırsın, mümkün olmayır. Bu halda, vəzir də gəlir. Bərabər qızın sözlərinə qulax verirlər. Qız sözinə davam edir:
Məni ağacdan saldı quyuya – incim, düzül, düzül.
Bitdim oldum gül ağacı – incim, düzül, düzül.
Məndən bir dəstə gül dərdilər – incim, düzül, düzül.
Məni gətirdilər şah evinə – incim, düzül, düzül.
Bu sözləri vəzir eşidəndə şahzadəyə deyir ki, mənim gətirdigim qız budur. Qulax ver görək daha nə söyliyəcək. Qız sözinə davam edir:
Otaxdan məni tulladılar güllügə – incim, düzül, düzül.
Qaldım oldum çinar ağacı – incim, düzül, düzül.
Mənim taxtamdan qarı apardı – incim, düzül, düzül.
İndi gəldim inci düzməyə – incim, düzül, düzül.
Vəzir şahzadəyə deyir:
– Yəqin, bu həmən mən gətirdiyim qızdı.
Həmən saat arvatları yola salıb onı saxlıyırlar.
Vəzir bunnan soruşur:
– Sən Nar qızısanmı?
Qız cavab verir:
– Bəli!
Əhvalatı başdan-ayağa bunlara söyləyir. Bunnan sora qırx gün, qırx gecə toy eliyib bu qızı şahzadəyə alırlar. Qaravaşı da bir xam atın quyruğuna bağlayıb səhraya buraxırlar.
At onu dağa, daşa çırpıb, parça-parça eliyib öldürür."
"Nağıl-nuğul bilmərəm, bilsəm də söyləmərəm. Şahdan gəlmiş nökərəm, dinmə, qabırğaların sökərəm. Sizə hardan danışım, kimdən danışım, keçmişlərdə bir kişi var imiş. Bu kişinin gözünün ağı-qarası, aman-zaman bircə oğlu var imiş. Kişi oğlunu çox istəyirmiş, onu əlini ağdan-qaraya vurmağa qoymazmış.
Kişi çox kasıbçılığnan dolanarmış. Hər gün gedib dəryaya tor atıb, balıq tutarmış, tutduğu balıqları satıb, bir təhər dolanarmış. Kişinin oğlunun adı Əhməd imiş.
Bəli, ay dolanır, il keçir, Əhməd on dörd yaşına çatır. Kişi deyir:
– Oğul, mənim heç bir elmidən xəbərim yoxdur, özü də yazı-pozu bilmirəm. Ona görə də ömrüm-günüm dəryaya tor atıb, balıq tutmaqla keçib. İndi görürsən ki, qocalıb, əldən düşmüşəm. Daha tor atmağa taqətim yoxdur. Oğul, istəmirəm sən də mənim kimi olasan. Odu ki, səni oxumağa qoymaq istəyirəm. Bəlkə bir elm öyrənib, adam olasan.
Mənim kimi əzab-əziyyət çəkməyəsən.
Əhməd deyir:
– Ey atayi-mehriban, buyuruq sənindi. Nə məsləhət görsən, elə də
elərəm.
Kişi deyir:
– Bərəkallah oğlum, hazırlaş, bir yaxşı molla tapaq, sənə elm öyrətsin.
Ata-bala gecəni yatıb, sübh tezdən dururlar. Çantalarına bir az ayınnan-oyunnan qoyub, yola düşürlər. Az gedirlər, çox gedirlər, bu kənd mənim, o kənd sənin, soraqlaşırlar, bir yaxşı molla tapa bilmirlər.
Axırda gəlib çıxırlar meşədə bir bulağın üstünə. Kişi deyir:
– Oğul, çox yorulmuşuq. Həm də acmışıq. Gəl bu bulağın başında bir az çörək yeyib dincələk.
Ata-bala bir az şordan, çörəkdən yeyib, bulağın suyundan doyunca içirlər. Yayın isti günü sərin buz kimi bulaq suyu kişinin çox xoşuna gəlir. Suyu içib, qurtarandan sonra deyir:
– Oxxay, nə qəşəng sudu.
Elə bu söz kişinin ağzından çıxan kimi, suyun ortasından bir kişi çıxıb deyir:
– A kişi, məni çağırıb neyləyirsən, mənə görə nə qulluq?
Əhmədin atası sudan çıxan adamı görüb lap məəttəl qalır. Az qalır nitqi tutulsun. Hannan-hana özünə gəlib deyir:
Sudan çıxan adam deyir:
Kişi deyir:
– Nə olsun ki, oxxay deyən mən idim.
Sudan çıxan adam deyir:
– Elə o olsun ki, mənim adım Oxxaydı. Sən məni çağırdın, mən də gəldim.
Kişi deyir:
– Sənin adın Oxxay imiş.
Oxxay deyir:
– A kişi, yaxşı, de görüm hara gedirsən, məqsədin nədi?
Kişi deyir:
– Vallah hal-qəziyə belədi, oğlumu oxutmaq üçün molla axtarmağa gedirəm.
Oxxay deyir:
– Mənnən yaxşı molla hardan taparsan. Ver oğlunu oxudum gələn il gəl apar. O vaxtacan cəmi elmiləri öyrənib, açarların qoysun cibinə.
Kişi razı olub oğlunu verir Oxxaya. Bir az da dil-ağız eləyib, yalvarır
ki, sən allah bircə dənə oğlum var, onnan yaxşı muğayat ol.
Oxxay deyir:
Kişi oğlu ilə öpüşüb, xudahafizləşənnən sonra, başladı daban alıb, evinə sarı qayıtmağa. Oxxay da Əhmədi qoltuğuna vurub, bir ismiəzəm oxuyub, batır suyun altına. Əhməd bir də gözün açıb, görür ki, bir qalaçanın içindədi. Amma üstü-başı islanmayıb, heç elə bil suyun dibinə batan bunlar deyilmiş. Qalır məəttəl ki, görən bu nə işdi.
Oxxay gedəndən sonra Əhməd qapını açıb, çölə çıxır. Ətrafa baxır, onu vahimə bürüyür. Əhməd görür ki, o, böyük bir qalaçanın içindədi.
Qalaçanın bir kərpici qızıldan, bir kərpici gümüşdəndi. Bura ləl-cavahiratdan, mirvari və zəbərcatdan o qədər bəzək-düzək vurulub ki, adam baxanda gözləri qamaşır. Əhməd bir az irəli gedib, görür ki, qala çanın bir tərəfi tamam bağ-baxçadı. Amma bu baxçada bitən hər nə varsa hamısının rəngi qırmızıdır. Qalaçanın o biri tərəfinə keçib, görür ki, burda o qədər vahiməli heyvanlar var ki, adam baxanda az qalır ürəyi partlasın. Şir, pələng, əjdaha, ayı, canavar, tülkü, çaqqal, ilan, nə deyim, hər nə desən var. Tez yavaşca burdan da çəkilib, qalaçanın o biri yanına gedir. Görür ki, burda hər nə varsa, daşdan, torpağdan tutmuş suya qədər hər şey alışıb yanır. Alov, tüstü, duman asimana qalxır. Tez burdan qaçıb özünü salır qalaçanın dal tərəfinə. Görür bura tamam dəryayi-ummandı. Göz işlədikcə hara baxırsan sudu. Əhməd bir o tərəfə, bir bu tərəfə baxıb, görür ki, suyun qırağında bir boş gəmi var, fikirləşir ki, deyəsən Oxxay mənim atamı aldatdı, yaxşısı budu məni öldürməmiş elə bu gəmiyə minim qaçım. Əhməd gəmiyə minib, başlayır getməyə. Yeddi gün, yeddi gecə suyun üzündə yol gedir. Bir də baxıb görür ki, qabağında bir elə divar durub ki, dibi dəryada, başı göyün yeddi qatında. Divar tamam insan kəlləsindən hörülüb. Əhməd divara yaxınlaşan kimi doxsan doqquz yerdən səs gəlir:
– Ey cavan, özünə yazığın gəlsin, nə badə gəmidən düşəsən. Ayağın yerə dəyən kimi, Oxxay səni də bizim günümüzə salacaq. Biz də vaxtı ilə sənin kimi cavan idik. Oxxay bizi aldadıb, öz qalaçasına gətirdi. Sonra hərəmizi bir bəhanə ilə öldürüb, bu günə qoydu. Cavan oğlan, indi hara getsən, Oxxay gəlib səni tapacaq. Xəbər alacaq ki, hara gedirdin? Deyərsən ki, ürəyim darıxırdı, dəryanı gəzməyə çıxmışdım.
Onda Oxxay səni öldürməyib, aparacaq yenə qalaçaya. Biz nə qədər elədik bu qalaçadan qaça bilmədik. Bu qalaçanın sirrini bir onun qızından başqa heç kim bilmir. Çalış o qızdan bu sirri öyrən. Əgər öyrənə bildin sənə ölüm yoxdu, öyrənə bilməsən onda sən də bizim günümüzə düşəcəksən!
– Sən buralarda nə gəzirsən?
Əhməd deyir:
– Gördüm təkcə qalmışam, ürəyim darıxır. Odu ki, gəmiyə mindim ki, bir az dəryada gəzim, ürəyim açılsın.
Oxxay daha Əhmədə bir söz deməyib, yanına salıb, gətirir qalaçaya, özünə də tapşırır:
– Əhməd, mənim burda qırx otağım var, darıxanda hərdən bir-ikisini gəzsən ürəyin açılar. Al bu otuz doqquz otağın açarını, verirəm sənə. Amma qırxıncı otağı nəbadə açasan.
Əhməd açarları alıb, qoyur cibinə. Oxxay qapıdan çıxan kimi Əhməd başlayır otaqları gəzməyə. Otaqların hansını açırsa, görür burda bir cahi-cəlal var ki, heç bir padşahın xəzinəsində olmaz. Quş iliyi, can dərmanı, hər nə desən, burda tapmaq olar. Əhməd otuz doqquz otağın hamısını gəzir, gəlib qırxıncı otaqda dayanır. Öz-özünə deyir: “Görəsən burda nə var ki, Oxxay bu otağın açarını vermədi?”
Odu ki, gəl elə bu qapını da aç. Nə olar-olar.
Əhməd qıfılı sındırır, içəri girir. Görür ki, qırxıncı otaq onun gördüyü otuz doqquz otağın hamısından seçilir. İçəridə hər nə varsa, hamısı zil qaraya bürünüb, yerə cürbəcür xalılar, zililər döşənib. Hamısı zil qara. Ev tamam brilyanta tutulmuş, qara şəvə qablarla, güldanlarla, şamdanlarla bəzənib. Evin lap başında qara mərmərdən taxtın üstündə almaz kimi şox salan bir qız, üzüqoylu uzanıb ağlayır. Səsə qız başını qaldırıb baxır. Əhməd görür bu elə bir qızdı, yemə, içmə, xətti-xalına, gülcamalına tamaşa elə. Alma kimi yanaqları, lalə kimi dodaqları, saçlar qara, qaşlar qara, gözlər qara. Ağ mərmərdən inci dişlər, ağ buxaxdan cücü dişlər, gəl məni gör, dərdimdən öl. Əhməd qızı görən kimi bir könüldən min könülə ona aşiq olur. Gözəllikdə Əhməd qızdan heç də geri qalmırdı. Qız da Əhmədi görən kimi onun gözəlliyinə valeh olub, ürəyində ona məhəbbət bağlayır. Bir xeyli götür-qoydan sonra Əhməd qızdan soruşur:
– Ey nazənin sənəm, bir məni agah elə, görüm sən kimsən, nəçisən, bu qara otaqda tək-tənha neyləyirsən?
Qız deyir:
Qız dərdini söyləyə-söyləyə Əhmədlə çıxır eşiyə. Qalaçanın dörd tərəfini gəzə-gəzə deyir:
– Əhməd, qalaçanın qabağındakı bu baxçaya qırmızı baxça deyirlər.
Burda hər nə əksən hamısı qırmızı rəngdə çıxar. Atam bu baxçada o qədər baş kəsib ki, ağaclar, otlar, çiçəklər su əvəzinə qan içib. Odur ki, burda hər nə bitsə qırmızı rəngdə olur.
Qalaçanın o biri tərəfinə keçib vəhşi heyvanları görürlər. Qız deyir:
– Bu gördüyün cürbəcür heyvanların hamısı vaxtilə insan idilər.
Atam bunları tilsimləyib, hərəsini bir heyvan şəklinə salıb.
Sonra gəlib qalaçanın o biri tərəfindəki od-alova baxırlar. Qız deyir:
– Əhməd, bu gördüyün od-alov atamın öldürdüyü adamların ahnaləsinnən, qəzəbinnən, kininnən əmələ gəlib.
Axırda onlar gəlib, dəryanın qırağında dayanırlar, qız yenə deyir:
– Bu dərya günahsız ölənlərin göz yaşınnan əmələ gəlibdir. Görürəm sən yaxşı oğlansan, sənə yazığım gəlir. İstəmirəm atam səni də bunların gününə salsın. Sənə bir neçə söz öyrədəcəyəm, onları yadında yaxşı saxla. Oxxay adamları gətirib, əvvəlcə oxudur. Gündə onlara bir tilsim öyrədir. Aradan doxsan doqquz gün keçənnən sonra onları imtahan eləyir. Yaxşı bilənləri öldürür. Korazehinləri qurda, quşa, heyvana döndərir. Heç nə bilməyənləri buraxır. İndi sən atam öyrətdiyi tilsimlərin hamısını yaxşı öyrən. Amma imtahan eləyəndə hər nə soruşsa denən bilmirəm. Ancaq bu yolla onun əlindən qurtara bilərsən.
Oxxay hər gün Əhmədə bir cür heyvan cildinə girməyi öyrədir. Doxsan doqquz günün içində Əhməd hər şəklə düşməyi öyrənir. Vaxt tamam olur. Oxxay gəlib Əhmədi imtahan eləyir, ondan hər nə xəbər alırsa, Əhməd deyir:
– Usta, yadımdan çıxıb, heç nə bilmirəm.
Oxxay Əhmədə hədə-qorxu gəlib, bir xeyli döyür, bərkə-boşa çəkir.
– Ədə, zalım oğlu, mən sənə bu qədər dərs öyrətmişəm, heç biri də yadında qalmayıb.
Elə bu vaxt Əhmədin atası bulağın başına gəlir. Doyunca sudan içib Oxxay deyir. Oxxay da Əhmədi götürüb, gedir bulağın başına, atasına deyir:
– Oğlun əfəlin biridi. Nə qədər elədim heç nə öyrənə bilmədi.
Mənə belə aciz uşaq lazım deyil. Al apar, bunnan oxuyan olmaz.
Kişi oğlunu götürüb, qayıdır evlərinə, Əhməd söyündüyündən bilmir neyləsin. Bir az gedəndən sonra yolda atasına deyir:
– Ata, sən qabaxca get, mən bu saat gəlirəm.
Kişi razı olur. Əhməd bir az ayaq saxlayıb, bir kolun dalına girir.
Cildini dəyişib, olur bir axsaq turac. Başlayır atasının qabağından o tərəfə, bu tərəfə qaçmağa. Kişi çox əlləşir turacı tutsun, tuta bilmir.
Turac gedib, yenə həmin kolun dibinə girir. Əhməd yenə adam şəklinə düşüb gəlir atasının yanına. Atası deyir:
– Oğul, mən səndən heç yarımadım. Səni oxutdum ki, bir molla olasan, qazanıb gətirəsən, mən də rahat oturub yeyəm. Fərasətsiz çıxdın, bu olmadı. İndicə qabağımda bir axsaq turac var idi. Nə qədər əlləşdim, tuta bilmədim. Heç olmasa yanımda olsaydın, onu tutub kəsərdik.
Bir günlük azuqəmiz olardı.
Atasının bu sözünə Əhməd bərkdən gülür. Kişi deyir:
– Ata, heç nə, sonra gülməyimin səbəbini deyərəm.
Yazıq kişi daha nə bilsin ki, Əhməd bütün elmləri, tilsimləri öyrənib.
Özünü yoxlayırmış. Əhməd deyir:
– Ata, heç darıxma, elə sən deyən olacax, evdə rahatca oturacaqsan,
mən qazanıb, səni dolandıracağam.
Kişi deyir:
– Ay oğul, axı sən məni neynən dolandıracaqsan?
Əhməd deyir:
– İndi ki, elə oldu, elə buradaca deyim, sən də bil. İndi mən bir yaxşı at olacağam. Aparıb məni yüz manata satarsan. Amma nə badə yüyənimi satasan ha. Əgər səni aldadıb yüyənimi alsalar, onda bir də mənim üzümü görə bilməzsən.
Atası atı çəkə-çəkə aparır düz bazara. At o qədər qəşəng imiş üstündə dava düşür. O deyir mən alacağam, bu deyir mən alacağam. Axırda biri qolu zorlu çıxıb, atı kişidən yüz manata alır. Atı alan nə qədər yalvar-yaxar eləyirsə də, kişi yüyəni satmır. Bu pulnan onlar bir xeyli dolanırlar. Kişinin keyfi kökəlir.
Günlərin birində onların pulları qurtarır. Əhməd yenə at olur. Atası aparır yenə atı satmağa. Bu dəfə atı alan bir hündürboylu dərviş kişini üzdən-gözdən salıb, yüyəni zornan alır. Demə bu dəfə atı alan Oxxay imiş. Kişi evə qayıdıb nə qədər gözləyirsə, Əhməd gəlib çıxmır. Birdən Əhmədin dediyi sözlər yadına düşür. Kişi iki əlli başına qapaz vurub, deyir:
– Ay haray, indi mən nə eləyim? Niyə yüyəni əlimnən verdim.
Mən bir də Əhmədin üzünü görməyəcəyəm.
Kişi burda tək-tənha qalmaqda olsun, görək Əhmədin başına nə iş gəlir. Əhməd at cildində başını qaldırıb görür ki, yüyəni öz ustasının əlindədi. Oxxay Əhmədi çəkə-çəkə gətirir öz qalaçasına. Atın yüyənini qızına verib, deyir.
– Bunu saxla, qoyma qaçmağa, gedim qılınc gətirim, başını kəsək.
Qız baxıb görür ki, bu gələn Əhməddi. Atası onu bu dəfə sağ buraxmayacaq.
Qızın bir tərəfdən Əhmədə yazığı gəlir, bir tərəfdən də ürəyində ona məhəbbəti var imiş. Açıq-aşkar onu buraxmağa da atasınnan qorxur. Odu ki, yüyənin altını açıb, elə amanatca qoyub deyir:
– Əhməd, yüyəni boşaltmışam, başını bircə dəfə tərpətsən açılacaq.
Atam gələndə başını tərpədib qaçarsan.
Qız sözünü qurtarmışdı ki, Oxxay əlində siyirmə qılınc gəlib dayanır atın qabağında, deyir:
– Əhməd, bu yaşa çatmışam, hələ məni aldadan olmayıb. Amma sən aldatdın, dedin ki, heç nə bilmirəm. İndi dərsini əzbərdən bilərsən.
keçirlər, bulaqlardan su içirlər, axırda ikisi də yorulub əldən düşürlər. Əhməd görür ki, Oxxay ona çathaçatdı, tez bir qızıl balıq olub, verir özünü dəryaya. Oxxay da dönüb olur bir qoca torçu başlayır dəryada balıq tutmağa. Balıq qaçır, balıqçı torun atır. Əhməd tez bir qoz ağacı olub, bağın bir küncündə bitir. Oxxay o saat dönüb, bir ala qarğa olur. Başlayır ağacdan bütün qozları daşımağa. Əhməd görür ki, Oxxay yenə ondan əl çəkmir, dönüb bir qızıl alma olur, girib sandıqda gizlənir.
Oxxay iyləyib-çüyləyib Əhmədin yerini tapır, sandığı açır Əhməd tez dönüb, bir alacəhrə olur. Oxxay da dönüb, bir çalağan olub, başlayır onu qovmağa. Əhməd qaçır, Oxxay qovur. Biri qaçıb, o biri qovmaqda olsun, gəlib bir şəhərin üstünə çatırlar. Həmin şəhərin padşahı öz arvadıynan yasəmən bağında oturmuşmuş. Oxxay Əhmədi qovaqova gəlib bu baxçanın üstünə çatırlar. Əhməd tez bir dəstə qızıl gül olub, düşür padşahın arvadının qucağına. Oxxay işi belə görəndə, bir dərviş olub, başlayır padşahın yanında oxumağa. Oxxay avazla oxuyur, adamı valeh eləyir. Dərviş oxuyub qurtarandan sonra padşah ona hər nə verirsə almır, deyir:
Padşah nə qədər istəyir ki, gülü verməsin, dərviş qırsaqqız olub, əl çəkmir. Axırda padşah pərt olub, gülü vermək istəyir. Əhməd işi belə görəndə bir vird oxuyub, bir ovuc darı olub yerə tökülür. O saat dərviş bir cücəli toyuq olub, başlayır darıları dənləməyə. Oxxay darını yeyib qurtarır. Arxayın olur ki, daha Əhməd öldü. Demə darının bir dənəsi
padşahın ayağının altında qalıbmış. Əhməd tez bir çaqqal şəklinə düşüb, toyuğu da, cücələri də boğub öldürür, Oxxayı cəhənnəmə vasil eləyir.
Əhməd Oxxayın tilsimini sındırıb, onu öldürəndən sonra, yadına düşür ki, bu kişilikdən deyil, Oxxayın qızı məni ölümdən qurtardı, qala çanın bütün sirlərini öyrətdi, mənə böyük yaxşılıqlar elədi, amma mən onun atasını öldürəm, özü də çıxam gedəm. İndi yaxşısı budu gedib Oxxayın qızını tapıb, onu da əzab-əziyyətdən qurtaram. Özü də gözəl-göyçək qızdı. Əgər mənə gəlməyə razı olsa, onu alam, özümə arvad eləyəm. Əhməd bir vird oxuyub, qalxır göyə. Göyün yeddi qatıynan uçub, düz gəlib düşür həmən bulağın başına. Əhməd, Oxxayın bütün tilsimlərini bilir deyə bulağın başına çatan kimi elə ağzını açmamış qalaçanın qapısı taybatay açılır.
Əhməd qalaçadan içəri girib, düz gedir qırxıncı otağa. Qapını açıb, öz gözlərinə inanmır. Otaqdakı qara şeylərin hamısı dönüb, al-əlvan, düm ağappaq olmuşdu. Amma bircə qız başdan-ayağa qara geyinmişdi.
Əhməd içəri girib, qızla görüşür, bir xeyli dərdləşəndən sonra deyir:
– Məni bu sirdən agah elə görüm, niyə əvvəllər qap-qara bəzənmiş otaq indi al-əlvan bəzənib, özün də qara geyibsən?
Qız deyir:
– Əhməd, hər şey mənə əyandır. Bilirəm sən Oxxayı öldürübsən.
Mən buna bir tərəfdən sevinirəm. Yaxşı oldu elə o, öz cəzasına çatdı.
Ona görə də qara bəzədiyim otağı indi döndərib al-əlvan bəzəmişəm.
O, biri tərəfdən də dərd çəkirəm, necə olsa yenə atadı, ona görə də qara geymişəm.
Qız sözünü qurtarıb, gedir o biri otağa. Özünə yetmiş yeddi qat bəzək-düzək verib zər-zibadan elə paltar geyir ki, adamın üzünə şox salır. Qız geyinib-keçinənnən sonra gəlir Əhmədin yanına. Əhməd baxıb görür qızın gözəlliyi əvvəl bir idisə, indi olub min. Az qalır Əhmədin huşu başından çıxsın. Bir könüldən min könülə aşiq olur qıza, deyir:
– Ey gözəl sənəm, indi nə deyirsən, mən gəlmişəm səni aparam.
Mənə gəlməyə razısanmı?
Qız deyir:
– Razıyam, amma mən elə oğlana getmək istəyirəm ki, o mənə vəfalı olsun, həm igid, həm də ağıllı olsun.
Əhməd deyir:
– Məgər mən vəfasızam, vəfasız olsaydım Oxxayı öldürənnən sonra sənin yanına gəlməz idim. Qoçaq olmasaydım bütün aləmə qan udduran Oxxayı öldürə bilməz idim. Ağıllı olmasaydım, tilsimləri sındıra bilməzdim.
Qız deyir:
– Bu sözlərin hamısı doğrudu. Bunları sən özündən ötəri eləyibsən.
İndi mən bilmək istəyirəm görüm mənim yolumda neynəyərsən.
Mən sənə o zaman gedərəm ki, gedib ağ devin almalarının sirrini öyrənib, gəlib mənə deyəsən.
Əhməd əlini gözünün üstə qoyub, deyir:
– O mənim gözüm üstə.
Elə o saat qalaçadan çıxıb, başlayır yol getməyin binasını qoymağa. Az gedir, çox dayanır, çox gedir, az dayanır. Gəlib bir meşəyə çatır.
Əhmədi meşəlikdə qoyaq, görək qız neynəyir. Bu tərəfdən qız göyə qalxıb uça-uça düz gəlir Əhmədin getdiyi meşəyə. Qız gözəllikdə misli-bərabəri olmayan bir pəri şəklinə düşüb, Əhmədin qabağına çıxır. Qız Əhmədi görən kimi deyir:
– Oğlan, soruşmaq ayıb olmasın, hardan gəlib, hara gedirsən?
Əhməd deyir:
– Heç, elə belə, yolumu itirib, gəlib bura çıxmışam.
Qız deyir:
– Əhməd, sən məndən heç nə gizlətmə, mən filan padşahın qızıyam.
Bütün elmlərdən xəbərdaram. Oxxayın qızı atasının intiqamını almaq üçün səni gedər-gəlməz yola göndərir ki, gedib ona sehirli almaların sirrini öyrənəsən. Gəl sən bu yoldan dön.
Əhməd deyir:
– Ey gözəl pəri, mən Oxxayın qızına söz vermişəm. Ölsəm də, qalsam da gedib almaların sirrini öyrənəcəyəm.
– Əhməd, yoxsa qorxursan ki, Oxxayın qızı əlindən çıxa. Mənim haram ondan əskikdir. Razı olsan gedərik bizim şəhərə, orda evlənərik, səni dünya malından qəni edərəm. Atam da qocalıb, onun taxt-tacına sahib olarsan.
Əhməd deyir:
– Ey pəri, mənə heç nə lazım deyil. Mən Oxxayın qızına söz vermişəm, onu alacam.
Əhməd sözünü qurtarıb, heç dalına da baxmır, başlayır yol getməyə.
Elə bir az getmişdi ki, qız tez cildini dəyişib, olur bir pəhlivan.
Kəsə yolnan gedib çıxır Əhmədin qabağına. Əhməd baxıb görür ki, ona sarı vallah elə bir nəhəng pəhlivan gəlir ki, boyu çinar boyda. Hər qolunda yeddi dəyirman daşı. Daşları elə oynadır, elə bil əlində çibin oynadır. Pəhlivan Əhmədin yolunu kəsib deyir:
– Ey cavan oğlan, hara belə?
Əhməd deyir:
– Gedirəm sehirli almaların sirrini öyrənməyə.
Pəhlivan bərkdən qəhqəhə çəkib deyir:
– Ədə, zalım oğlu, mən yekəlikdə pəhlivan gedib, o almaların sirrini öyrənə bilmədim. İndi sən bir tikə uşaq öyrənəcəksən.
Əhməd deyir:
– Öyrənə bilmərəm də bilmərəm. Bu yolda öldü var, döndü yoxdu.
Pəhlivandan soruşur:
– Bəs yaxşı, ay pəhlivan qardaş, sən hara gedirsən?
Pəhlivan deyir:
– Ey cavan, Oxxay adlı bir tilsimkarın gözəl-göyçək ağıllı bir qızı var. Oxxayın sağlığında heç kişi o qıza yaxın düşə bilmirdi. İndi eşitmişəm ki, Oxxay ölüb, gedirəm onun qızını zornan qaçırdam.
Əhməd deyir:
– Ey pəhlivan, sən də bil ki, o qız mənim nişanlımdır. Nə qədər mən sağam, heç kim onu qaçırda bilməz.
Pəhlivan bu sözləri eşidən kimi cin vurur kəlləsinə, gözləri hədəqəsindən çıxır, ağzı köpüklənə-köpüklənə deyir:
– Ədə, bir buna bax, bu bir tikə uşaq da mənə meydan oxuyur. Elə bu dəyirman daşlarının birini üstünə salsam, altında xaşıl kimi əzilərsən.
Qız görür ki, Əhməd bu sınaqdan da yaxşı çıxdı, deyir:
Əhməd təzədən yol getməkdə olsun. Qız bu dəfə də cildini dəyişib, qoca qarı ağ dev şəklinə düşür. Gedib Əhmədin yolunun qabağındakı xaraba bir qalaçanın qapısında oturur. Əhməd gəlib qalaçaya çatanda görür qapıda bir qoca qarı oturub, alt dodağı yer süpürür, üst dodağı göy. Sir-süfətindən zəhrimar tökülür. Qarı Əhmədi görən kimi deyir.
– Ey bəni-insan, bura quş gəlsə qanad salar, qatır gəlsə dırnaq salar. Sən nə cürətlə buralara ayaq basıbsan?
Əhməd deyir:
– Ey qarı nənə, mən ağ devdəki sehirli almaların sirrini öyrənməyə gəlmişəm.
Qarı bərkdən gülüb deyir:
– Mənim başımın tükü sanı pəhlivanlar, igidlər gəlib bu sirri öyrənə bilməyib, başlarını qoyublar. Gəl görək indi sən neyləyəcəksən.
– Oğlan, səninlə əvvəlcə bir şərtim var. O şərtimi yerinə yetirsən biləcəyəm ki, ən ağıllı oğlansan. Almaların da sirrini öyrənib, çıxıb gedəcəksən. Yox, şərtimi yerinə yetirə bilməsən başını bədənindən ayırıb, ananı ağlar qoyacağam.
– Qarı nənə, mən razıyam, de görək nə deyirsən?
Qarı deyir:
– Bu almaların biri bir illik, biri iki illik, biri də üç illikdi. Bu sirri təkcə məndən başqa heç kim bilmir. İndi sən görsət görüm bunların hansı bir illik, hansı iki illik, hansı üç illikdi?
Əhməd deyir:
– Qarı nənə, bu mənim əlimdə su içimi kimi bir şeydi. Dur bir qab su gətir, bu saat deyim.
Qarı bir qab su gətirib qoyur Əhmədin qabağına. Əhməd almaların üçünü də salır suya. Almaların biri o saat batır suyun dibinə, ikincisi suyun ortasında qalır, üçüncüsü isə suyun üzündə üzür. Əhməd deyir:
– Qarı nənə, suyun dibinə çökən alma təzədi, həm də ağırdı. O bir illikdi. Suyun ortasındakı alma bir xeyli qalıb suyunu çəkib deyə yüngülləşib.
Bu da iki illikdi. Lap suyun üstündə qalan alma isə tamam quruyub, suyunu çəkib. Bu da üç illikdi.
Qarı görür hamısını düz dedi. Odu ki, deyir:
– Bala, elə o almaların sirri bunda idi ki, sən özün tapdın. Görürəm çox ağıllı oğlansan, səni öldürmürəm, indi çıxıb gedə bilərsən.
Əhməd üzünü çevirir ki, çıxıb getsin. Qız qarı cildini dəyişib, düşür əvvəlki şəklinə, “Əhməd, Əhməd” deyib, onu səsləyir, Əhməd geri baxıb gözlərinə inanmır.
Dev qarısı dönüb Oxxayın qızı olmuşdu. Əhməd gözünü ovuşdurub qıza deyir:
– Bu nə əhvalatdı, mən yuxumu görürəm, nədi?
Qız deyir:
– Əhməd, sən yuxu-zad görmürsən bu gördüyün qarı mən özüməm. Yolda sənin qabağına çıxan padşah qızı da, pəhlivan da mən özüm idim. Səni sınaqdan keçirirdim. Şükür olsun Allaha, bütün sınaqlardan çıxdın. İndi mən səninəm, nə deyirsən eləyək.
Əhməd deyir:
– Yaxşısı budu əvvəlcə gedək qalaçadakı adamların hamısını tilsimdən qurtaraq. Sonra da gedək gözü yolda qalan atamı sevindirib, toyumuzu edək.
Əhmədnən qız gəlirlər qalaçaya. Oxxayın tilsimə saldığı adamların hamısını dirildirlər. Bu adamlar Əhmədnən qızın əl-ayağına döşənib deyirlər:
– Siz ki, bizi bu tilsimdən qurtardınız, ölənəcən sizə qulluq eləməyə hazırıq.
Əhməd deyir:
– Bizə heç bir qulluq lazım deyil. Bircə xahişim odur ki, indi biz gedirik atamın yanına. Orda toy eləyib evlənəcəyik. Siz də biznən gedib, toyda yeyib, içib, şadlıq eləyəsiniz. Sonra da kim hara istəyir, çıxıb gedə bilər.
Əhmədnən qız Oxxayın var-dövlətindən qiymətdə ağır, çəkidə yüngül şeylərdən götürürlər, sonra adamlara deyirlər:
– Kim nə istəyirsə, bu xəzinədən götürsün.
Adamlar da istədikləri qədər qızıldan, gümüşdən götürüb, başlayırlar getməyə. Gethaget, gəlib çıxırlar Əhmədgilin evlərinə. Əhmədin atası görür ki, qabaqda oğluynan bir gözəl qız, dallarınca da o qədər qoşun gəlir ki, iynə atsan yerə düşməz. Əhməd gəlib, atasının yanına çatır. Ata-bala öpüşüb, görüşürlər. Kişi deyir:
– Oğul, bu nə qoşundu, bu vaxtacan hardaydın?
Başlayırlar haman gündən toy tədarükü görməyə. Qırx gün, qırx gecə elə bir toy olur ki, ruzigarın gözü indiyə qədər belə bir toy görməyib. Oğlannan qız evlənib öz arzularına çatırlar. Siz də muradınıza çatasınız."
"Badi-badi giriftar, hamam-hamam içində, xəlbir saman içində, dəvə dəlləklik elər köhnə hamam içində. Hamamçının tası yox, baltaçının baltası, burdan bir tazı keçdi, onun da xaltası yox. Qarışqa şıllaq atdı, dəvənin budu batdı. Milçək mindik Kür keçdik, yabaynan doğa içdik. Günlərin bir günündə, Məmməd Nəsir tinində, biri varıydı, biri yoxuydu, bir ovçu Pirim varıydı. Bunun işi-peşəsi sabahdan axşama kimi dağda-daşda, meşədə ovçuluq eləmək idi.
Yenə bir gün ovçu Pirim şikara gedirdi. Yolda qabağına bir ceyran çıxdı, tez oxu çilləyə* qoyub ceyranı vurdu, gətirib evdə dərisini soyub, ətini şişlərə taxıb kabab bişirmək istədi. Ovçu Pirim elə ki, şişləri odun üstünə qoydu, bir də gördü ki, ətin hər tikəsi bir ceyran olub başladılar qaçmağa. Pirim bu işə lap məəttəl qaldı. Əlləriynən gözlərini ovuşdururdu ki, görsün bu yuxudu, ya gerçək. Gördü ki, yox balam, elə doğrudu. Aradan bir neçə gün keçmişdi, ovçu Pirim fikirləşdi ki, ceyranın dərisi çox qəşəngdi, aparım bunu padşaha bağışlayım.
Pirim dərini gətirib padşaha verdi. Vəzir-vəkil yığılıb gördülər ki, bu elə bir dəridi ki, heç qiyməti yoxdu. Vəzirin ovçu Pirimə paxıllığı tutdu. Onun başını batırmaq istədi. Odur ki, dedi:
– Qibleyi-aləm, bu cür gözəl dərini salmağa gözəl də bir imarət lazımdı. Özü də fil sümüyündən, o da ki, səndə yoxdu, əvvəlcə fil sümüyündən bir imarət tikdir, sonra ceyran dərisini də sal evə.
Padşah dedi:
– Vəzir, mən bu qədər fil sümüyünü hardan tapım?
– Ceyranın dərisini gətirən fil sümüyünü də gətirə bilər. Ovçu Pirimi göndər tapıb gətirsin.
Padşah o saat ovçu Pirimi çağırtdırıb əmr elədi ki, yeddi günün müddətinə mənə fil sümüyündən bir imarət tikdirməsən boynunu vurduracağam.
Yazıx Pirim kor-peşiman qayıtdı evə. Öz-özünə dedi: “Haqqı olur, mən niyə ceyran dərisini aparırdım ki, padşah da mənə belə deyirdi.
Özüm öz əlimnən başıma bəla açdım”. Bir az götür-qoydan sonra bu qərara gəldi ki, baş götürüb bu vilayətdən ilim-ilim itsin.
Buxçasına bir az çörək qoyub, oxunu, yayını da əlinə alıb başladı getməyə.
Az getdi, çox getdi, dərə-təpə düz getdi, gəlib bir dağın dibinə çatdı. Gördü ki, uzaxda bir qəşəng ağ ilanla bir bədheybət qara ilan biri-birinə sarmaşıb. Qara ilan ağ ilanı az qalır ki, boğsun. Ovçu Pirimin ağ ilana həm yazığı gəldi, həm də qeyrəti götürmədi. Oxu çilləyə qoyub qara ilanı nişan aldı. Amma bədbəxtlikdən ox ağ ilana dəyib, onu bərk yaraladı. Qara ilan qaçdı. Ağ ilanın qışqırığına bütün ilanlar tökülüb gəldilər. Demə ağ ilan ilanlar padşahının qızı imiş. Odur ki, padşah əmr elədi ki, qızımı vuranı yerdə də olsa, göydə də olsa tez tapıb mənim hüzuruma gətirin! Bəli, o saat ilanlar düzü-dünyanı axtarıb ovçu Pirimi tapdılar. Qabaxlarına salıb ilanlar padşahının imarətinin qapısının ağzınatan qovdular. Ovçu Pirim çox bikeyf idi. Bu ilanlardan biri yolda Pirimə dedi:
Pirim dedi:
– Ey ilan, mən ağ ilana yaxşılıq eləmək istəyirdim, gəldi tərsinə çıxdı, ona görə bikeyfəm.
İlan dedi:
– Pirim qağa, ilanlar padşahı bilsə ki, bu iş sənin namusuna toxunub, onda sənin günahından keçər.
Pirim baxdı ki, böyük bir dağın altından yol gedir, gethaget, düz gəlib çıxdı şah olan yerə. Gördü burda bir cahi-cəlal var ki, heç deyiləsi deyil. Hər yer qızıldan, gümüşdən, ləli-cavahiratdandır. Yuxarıda qızıl taxtın üstündə yekə bir ilan oturub, başında da ləl-cavahirdən bir tacı var ki, adam baxanda gözü qamaşır. Demə bu, ilanlar padşahı imiş.
Bunun hər tərəfindən rəngbərəng, irili-xırdalı ilanlar tim-tik qalxıb az qalırlar adamı yesinlər, bir xışıltı, fışıltı var ki, gəl görəsən. Ovçu Pirim qorxusundan tərpənə bilmirdi, ayağının altında o qədər ilan var idi ki, sayı-hesabı yox idi.
Ovçu Pirimin yaraladığı ağ ilan da qapının yanında durmuşdu. İlan dilə gəlib dedi:
– Ey ovçu Pirim, mən bilirəm, sən məni qəsdən vurmadın, qara ilanı vurmaq istəyirdin, amma ox mənə dəydi. İndi ilanlar padşahıynan danışıb qurtarandan sonra desə ki, məndən nə istəyirsən, onda qorxma, de ki, iki şey istəyirəm, biri yaşıl qaşlı üzüyü1 mənə ver, ikincisi də ağzıma tüpür. Atam nə qədər qəzəblənsə də qorxma, elə o şeyləri istə.
– Ey oğul, sən nə cürətlə mənim qızımı vurubsan?
Ovçu Pirim dedi:
Padşah bu sözü eşidən kimi dedi:
– Ovçu Pirim, mənim qızımın namusunu çəkdiyinə görə səni öldürməyəcəyəm. Əvəzində məndən nə istəyirsən, de verim.
– Mənim taxsırım çoxdu, ölmək istəyirəm, padşah sağ olsun, elə ağzıma tüpür, qoy ölüm gedim, onda mənə yaxşılıq eləmiş olarsan.
Padşah dedi:
– Ay ovçu, axı mənim tüpürcəyim zəhərlidi.
Sonra padşah bir ilanı çağırıb dedi:
– Tüpür bu daşın üstünə, ovçu görsün.
İlan daşın üstünə tüpürən kimi daş zəhərin gücündən parça-parça oldu.
Padşah dedi:
– Ovçu, gördünmü zəhərin gücünü?
Ovçu Pirim dedi:
– Mən razıyam, tüpür.
Padşah əlacsız qalıb ovçu Pirimin ağzına tüpürdü. Padşah dedi:
– Ovçu, məndən daha nə istəyirsən?
Pirim dedi:
– Padşah sağ olsun, bir şey də istəyərdim, amma utanıram deməyə.
İlan dedi:
– Utanma, de!
Pirim dedi:
– Qorxuram verməyəsən, and iç ki, anamın südü2 haqqı verəcəm, sonra deyim.
İlan gördü ki, Pirim əl çəkmir, odu ki, anasının südünə and içdi.
Pirim dedi:
– Sənin iki üzüyün var, biri yaşıl qaşlı, o biri də sarı. Mən o yaşıl qaşlını istəyirəm.
Padşah bu sözü eşidən kimi tim-tik ayağa qalxıb gözləri çıxdı kəlləsinə, dili bir qarış çıxdı eşiyə, ağzından köpük daşdandı, qəzəblənib dedi:
Pirim dedi:
– Heç kim, özüm.
İlan and içmişdi, əlacı kəsildi, götürüb üzüyü verdi. Pirim üzüyü barmağına taxandan sonra dedi:
– Ey padşah, bir üzük nədi ki, onu vermək istəmirdin?
– Pirim, bil, agah ol ki, mənim tüpürcəyim xalis sehirdi. Kimin ağzına tüpürsəm, o, cəmi quşların, heyvanların, otların dilin biləcək, bu üzügü də kim barmağına taxsa, dünyada nə istəsə o saat yanında hazır olacaq. Bax ona görə də mən bunu vermək istəmirdim.
Ovçu Pirim padşahın yanından çıxan kimi gördü ki, bütün otların, çiçəklərin, ağacların, heyvanların, ilanların hamısının dilini bilir. Ovçu Pirimi görən kimi ilanlar yerin deşiyindən başlarını çıxarıb dedilər:
– Ovçu Pirim, burda qırx küp qızıl var, mən onun üstündə yatıb qoruyuram, istəyirsən gedim, gəl qızılları apar.
Pirim ilanların köməyilə yerin altında nə qədər qızıl varıydı, hamısının yerini öyrəndi. Odur ki, bu qızıllardan bir xeyli çıxarıb özüynən apardı. Özü də yol başladı Hindistana sarı getməyə. Qabağına böyük bir göl çıxdı, öyrəndi ki, bütün fillər gəlib bu göldən su içib, sonra da çimirlər. Ovçu Pirim ilanlar padşahına ismarış göndərdi ki, mən nə cür eləyim ki, bu filləri öldürüb sümüklərini aparım. İlanlar padşahı öz vəzirini köməyə göndərdi.
Vəzir dedi:
– Ovçu Pirim, gərək biz bu gölü balnan dolduraq, fillər gəlib gölə girəndə bala batıb qalsınlar orda. Sonra da bütün ilanlara əmr elərəm fillərin ətini yeyərlər, qalar sümükləri, hər ilan da bir sümük gətirər sabağatan sənə fil sümüyündən bir imarət tikərlər.
Bəli, ovçu Pirim yolda aldığı qızılları götürüb getdi bazara, nə qədər bal satan vardısa hamısının pulunu verib yolladı ki, aparıb balı tökərsiniz filan gölə. Bir günün içində gölə o qədər bal tökdülər ki, göl palçıq kimi oldu. Fillər gəlib çimmək istəyəndə hamısı yapışıb qaldılar.
İlanlar padşahının vəziri əmr elədi bütün dünyadakı ilanların hamısı tökülüb gəldi. Filləri çalıb öldürdülər, ətlərini yeyib, hərəsi də bir sümük gətirdi. Sabaha kimi fil sümüyündən gözəl bir imarət tikdilər.
Ovçu Pirim gördü ki, ev hazırdı, özü də padşaha verdiyi vəd tamamdı.
Tez padşahın yanına gəlib dedi:
– Padşah sağ olsun, fil sümüyündən ev hazırdı.
Padşah baxıb gördü ki, doğrudan elə bir imarətdi ki, dünyanın heç bir yerində belə bir imarət yoxdu. İmarət o qədər hündürdü ki, dibi yerdən nəm çəkir, başı bulutdan. Vəzir ovçu Pirimin sağ gəldiyini görüb ürəyində bir az da kini artdı. Padşah təzə evinə köçüb vəzirinə dedi:
– Vəzir, indi mənim çatışmayan bir şeyim var, yoxsa yox?
Vəzir dedi:
– Qibleyi-aləm, belə bir gözəl evə gözəl də bir qız lazımdı ki, o da Çin padşahının qızıdı. O qız da bu evdə olsa, onda sənin hər şeyin yerində olar.
Padşah təzədən ovçu Pirimi çağırıb əmr elədi ki, indi də gərək Çin padşahının qızını gedib gətirəsən. Yazıx Pirim əlacsız qayıtdı evinə. Bir az çörəkdən-zaddan götürüb başladı yol getməyin binasın qoymağa.
Az getdi, çox getdi, iynə yarım yol getdi. Yolda qabağına bir kişi çıxdı. Gördü ki, bir zorba adamdı. Elə bil dövdü. Hər ayağında bir dəyirman daşı, biri də boğazında. Bu kişi quş kimi cəlddi. Heç elə bil ki, bu dəyirman daşları bunun ayağında deyil.
Ovçu Pirim kişiyə yaxınlaşıb dedi:
– Ay qardaş, bu dəyirman daşlarını niyə ayaxlarına keçiribsən?
Kişi dedi:
– Ay ovçu Pirim, gəl məni də özünə yoldaş elə, dərdimi sənə söyləyəcəm, həmi də sənnən hara desən gedərəm. Ovçu Pirim razı oldu. Kişi dedi:
Qılıncı çəkib qara qulu öldürdüm. Arvadım qaçıb meşədə gizdəndi. Başladım arvadımı axtarmağa, düz üç gün axtardım, demə arvad gəlib padşaha xəbər verib ki, sənin pəhlivanın çoxdan qayıdıb gəlib, amma padşahın yanına gəlmək istəmir. Odu ki, padşah qəzəblənib əmr elədi ki, mənim ayaxlarıma, boynuma dəyirman daşı keçirsinlər.
O günnən mənim ayaxlarıma, boynuma bu daşları keçiriblər ki, heç yerə qaça bilmiyim. Kişi öz dərdini danışıb qurtarandan sonra ovçu Pirim də öz başına gələnləri danışdı. Gəlib çıxdılar bir çayın qırağına. Ovçu Pirimnən ayaxlarında dəyirman daşı olan kişi meşədən bir ağac qırıb çayın üstünə uzatdılar ki, o tərəfə keçsinlər. Bir də gördülər ki, bir yekə qənətli qarışqa, yanında öz qoşunnarı gəlib ovçu Pirimə dedi:
– Ovçu Pirim, mən qarışqaların padşahıyam. Mənim qoşunlarım çaydan o tərəf, bu tərəfə keçəndə suda boğulub ölürdülər. İndi sən bu körpünü düzəltdin, mənim qoşunlarım çaydan rahat keçib gedəcəklər. Biz səndən çox razıyıq. Nə işin varsa de, onu yerinə yetirək. Qarışqalar padşahının buynuzları, qənədi, həmi də tükləri var idi. Qənədinin ucundan bir azca qopardıb ovçu Pirimə verdi ki, nə vaxt dara düşsən, bunu oda tutarsan. Onda bütün qarışqalar sənə köməyə gələr.
Bəli, bu iki yoldaş genə yol başlıyıb getməyin binasını qoydular. Az getdilər, çox getdilər, dərələr keçib dağlar aşdılar, ta ki, gəlib çatdılar Çin padşahının torpağına. Gedib padşahın elçi daşının üstündə oturdular. O saat xidmətçilər padşaha xəbər apardılar ki, bəs iki nəfər elçi daşının üstündə oturub.
Padşah əmr elədi ki:
Padşah dedi:
– Kimsən? Nəyə gəlibsən?
Ovçu Pirim dedi:
– Mən ovçu adamam, gəlmişəm sənin qızını alıb aparam.
Padşah dedi:
– Mənim üç şərtim var. Əgər onları yerinə yetirsən, qızımı sənə verərəm.
Yox, şərtləri yerinə yetirə bilməsən, onda səni öldürtdürəcəyəm.
Ovçu Pirim dedi:
– Mən razıyam, de!
Padşah dedi:
– Birinci şərtim budu ki, on iki çuvalda on iki gilə şeyi bir birinə qatıb on iki ağaclıq bir yerə səpəsən, özü də bir saatda onların hamısını yığıb ayırd eliyəsən. İkinci şərtim odu ki, qızım hər qoluna bir dəyirman daşı taxıb qaçacaq, sən də hər qoluna bir dəyirman daşı taxıb gərək qızımnan ötüşəsən, onu ötə bilsən, onda qızı sənə verərəm.
Üçüncü şərtim də odu ki, ilanlar padşahının oğlunun ağzında oynatdığı yekə ləli gərək mənə gətirəsən.
Ovçu Pirim padşahın şərtlərinə razı oldu.
Əvvəl-əvvəl qarışqalar padşahının verdiyi qənədi oda tutub bütün qarışqaları yanına yığdı. Bir saatın içində qarışqalar on iki gilə şeyi on iki ağaclıqdan yığıb hamısını ayırd elədilər.
Padşah gördü ki, Pirim birinci şərti yerinə yetirdi. Bu dəfə padşahın qızı hər qolunda bir dəyirman daşı çıxdı meydana. Qız doğrudan gözəl idi. Adam üzünə baxmağnan doymaq bilmirdi.
Qələm qaşlı, uzun saçlı, incə belli, şirin dilli, ağ üzlü, qara gözlü, hündür boylu pəhlivan kimi bir qız idi. Ovçu Pirim gördü ki, yox balam, deyəsən qıznan bacarmayacaq, odu ki, fənd qurub dedi:
– Padşah sağ olsun, bu mənim kiçik qardaşımdı, özü də həm ayaqlarında, həm də boynunda dəyirman daşı var. Elə qoy qızın əvvəlcə bunnan ötüşsün, əgər bunu ötə bilsə, onda mənnən ötüşər. Qız razı oldu. Başladılar ötüşməyə. Ayaqlarında dəyirman daşı olan pəhlivan qızı ötüb keçdi. Pirim dedi:
– Padşah, sənin qızın mənim kiçik qardaşımı ötə bilmədi, meydana girsəm məni heç ötə bilməz. Padşah ovçu Pirimin sözünə razı oldu. Padşahın üçüncü şərti çox çətin idi. Ovçu Pirim ilanların dilini bilirdi. Odu ki, onları çağırıb
kömək istədi. İlanlar padşahının vəziri dedi:
– O ləl ki, sənə lazımdı, o qara ilanların padşahının oğlundadı. O ilan həmişə gecələr çıxıb qaranlıqda ləli göyə atıb tutur, ağzında oynadır. Onu almaq çox çətindi. Gərək biz gedib dağın dalında gizlənək, gecə qara ilan ləli atıb tutanda, sən oxnan ilanı vur, biz ləli götürək.
Ovçu Pirim ilanlarnan o qədər gözlədi ki, gecə qaranlıq düşdü. Qara ilan dilinin altında gizlətdiyi ləli göyə atıb tutanda ovçu Pirim ilanı oxnan vurdu, tez ağ ilanlar ləli gətirib Pirimə verdilər. Elə bu vaxt bir də gördülər bir nərilti, xışıltı gəlir ki, elə bil yer-göy lərzəyə gəlir; hər tərəfdən qara ilanların qoşunu hücum elədilər. Qırx gün, qırx keçə ilanların davası oldu. Qan su yerinə axırdı. Bu davada qarışqalar da ovçu Pirimə kömək eləyib qara ilanların yaralarına girib qanlarını sorurdular.
Axırda da gördülər ki, heç biri o birinə bata bilmir. Odu ki, çəkilib hərə öz yerinə getdi. Ovçu Pirim də ləli aparıb Çin padşahına verdi. Padşah gördü ki, Pirim bütün şərtləri yerinə yetirdi. Əlacsız qalıb qızını verdi ona. Ovçu Pirim qızı götürüb gəldi öz padşahının yanına.Yolda gələndə ovçu Pirim bütün başına gələn əhvalatın hamısını qıza söylədi. Qız dedi:
– Ay ovçu Pirim, məni ki, padşaha aparırsan, mən ona getməyəcəyəm.
Gəl onu öldürək, canımız qurtarsın. Sonra sənə gedim.
Ovçu Pirim dedi:
– Padşahı necə öldürək?
Qız dedi:
– O sənin işin deyil, mən özüm onu öldürərəm.
Bəli, padşah gördü ki, ovçu Pirim qızı gətirib, istədi qıza yaxınlaşa, qız dedi:
Padşah razı oldu. Qızı aparıb fil sümüyündən tikilmiş evə qoydular. Qız elə həmən gün xəlvətcə bir kənkan tapıb ev qapısının içində dərin bir quyu qazdırdı. Üstünü də həsirnən örtdü. Özü də bu qapıdan heç kimi qoymurdu kin, bura padşahındı. Yeddinci gün padşah bəzənib, kecinib qızın yanına gəldi. Qız qapını açıb padşahı həmən qapıdan apardı. Elə padşah ayağını içəri qoyan kimi guppultuynan getdi quyunun təkinə. Sabah açıldı, gördülər padşahdan bir xəbər çıxmadı. Axırda vəzir durub gəldi qızın yanına ki, bəs padşah hardadı? Qız vəziri də həmən qapıdan qəbul elədi. O da ayağını içəri qoyan kimi gurubbaz getdi düz quyunun dibinə. Qız tez adam göndərib ovçu Pirimi çağırdı yanına. Ovçu Pirim Çin padşahının qızıynan evlənib başladılar keyfdamağnan gün keçirməyə.
Ovçu Pirim barmağındakı üzüyə baxıb ürəyindən nə keçirsəydi, o saat o şey qeybdən hazır olurdu. Pirim üzüyə baxıb padşahın imarətindən də qəşəng imarət istədi. O saat nəriltiynən-gurultuynan bir kərpici qızıl, bir kərpici gümüşdən elə bir saray tikildi ki, dünyada heç bir padşahın belə imarəti yox idi. İçində bir cahi-cəlal var idi ki, baxanda adamın ağlı başından çıxırdı, bir-birinin içindən qırx otaq varıydı ki, hamısı qızıl, gümüş, ləl, cavahirat, yaqut, zəvərcat, mirvariynən doluydu. Günlərin bir günü Pirimin köhnə peşəsi genə yadına düşdü, bir ova çıxmaq istədi. Odu ki, arvadına dedi:
– Arvad, ürəyim yaman ova çıxmaq istəyir, bu gün oxu, yayı götürüb meşəyə gedəcəyəm. Arvad bu sözü eşidən kimi iki ayağını bir başmağa diriyib elə nıx dedi ki, gərək mən də gedəm. Pirim nə qədər dəlil dəlalət elədi ki, ay arvad, sənin bir uşaq qucağında, biri də qarnında, bu halnan hara gedirsən, meşədə sənin nə itin azıb? Arvad əl çəkmədi ki, çəkmədi.
Axırda bir at özü mindi, qarnında bir balası, yanında da qulunu olan bir at da arvadına verdi ki, heç olmasa ağır olsun, yolda yıxılıb eləməsin. Arvad balaca oğlunu da dalına şəlləyib sıçrayıb mindi ata, başladılar yol getməyə. Pirim qabaqda, arvad da dalca gedirdi. Birdən Pirimin atı daldakı ata dedi:
– Ay madyan, niyə geridə qalırsan, gəlib mənə çata bilmirsən?
Madyan cavab verdi ki:
– Görmürsənmi, bir bala mənim qarnımda, bir gözüm də qalıb qulunda, üstümdə də bir uşaqnan bir arvad, qarnında da bir bala. Bu boyda yüknən sənə necə çatım?
Ovçu Pirim atların bu danışığını eşidib bərkdən güldü. Arvad ərinin güldüyünü görüb dirəndi ki:
– De görüm, nə olub ki, öz-özünə gülürsən? Pirim istədi sirri açıb desin, bir də gördü ki, atı dayandı, irəli baxıb gördü ki, bir ilan tim-tik qalxıb dedi:
– Ey ovçu Pirim, sən onu bil ki, bu sirri açsan öləcəksən, nə badə deyəsən!
Pirim bu sözdən sonra arvadına heç nə demədi. Arvad mindi cin atına ki, sən məni istəmirsən, istəsəydin gülməyinin səbəbini deyərdin.
İndi ki, belə oldu, daha mən səndə oturmayacam, qayıdıb gedəcəyəm atam evinə. Arvad acıq eləyib düz qayıtdı evə. Pirim nə qədər elədi arvadı qaytara bilmədi. Arvad qabaxda, Pirim də dalınca kor-peşman geri qayıdırdılar. Pirim öz-özünə fikirləşirdi ki, mən neyləyim, arvada bu sirri deyimmi, yoxsa yox? Bu hində Pirim gördü ki, yolda bir xoruz bir toyuğu yanına çağırır, amma toyuq gəlmək istəmir, xoruz bir də çağırdı, toyuq bu dəfə də gəlmədi, başladı qaçmağa. Xoruz hirslənib toyuğun dalınca dedi:
– Kül sənin başına, elə bil səndən savayı dünyada toyux yoxdu, sən olma o biri olsun, gəlmirsən cəhənnəmə gəl, mən də ovçu Pirim deyiləm ki, arvadın dalınca düşüb yalvaram.
Pirim bu sözləri eşidən kimi dedi:
– Xoruz qardaş, bəs mən neyləyim ki, arvad qayıtsın?
Xoruz dedi:
– Heç nə, evə gedən kimi yıx yerə, bir-iki əngəzdə, sonra da deynən ki, hara gedirsən get.
Xoruzun sözü Pirimin ağlına batdı, evə gedən kimi elə də elədi, arvadı döyüb qovladı. Arvad bir az eşikdə, qaranlıqda qalıb, sonra korpeşman qayıtdı evə, dedi:
– Ay Pirim, daha səndən heç bir sirr soruşmayacam. Bəlkə elə sirdi ki, mənə deyiləsi deyil. O gündən arvad Pirimlə bir az mehriban dolandı. Aradan beş-on gün keçdi. Arvad genə sımsırığını sallayıb başladı giley-güzar eləməyə ki, sən məni özünə arvad hesab eləsəydin, sirrini də mənə deyərdin.
Arvad o qədər ah-zar eləyib Ovçu Pirimin baş-beynini apardı ki, axırda Pirim cana doyub sirrini açıb arvada söylədi. Sonra dedi:
– Arvad, onu da bil ki, sirri sənə söylədiyimə görə məni bir də görə bilməyəcəksən, vəhşi heyvanlar, qurdlar-quşlar məni yeyib öldürəcəklər.
Arvad dedi:
– A kişi, elə şeydən niyə qorxursan, bir müddət yerin altından lağım atıb orda oturarsan, ara seyingiyənnən sonra çıxarsan.
Pirim dedi:
– Arvad, bu olan şey deyil, mən gedib ov ovlamalıyam.
Ovçu Pirim oxunu, yayını da götürüb getdi meşəyə tərəf. Gördü ki, bir sürü canavar buna sarı gəlir. Pirim baxdı ki, yaxında bir çoban qoyun otarır, özünü verdi çobanın yanına, əhvalatı söyləyib ondan kömək istədi. Çobanın on-on beş iti varıydı, hər biri əjdaha kimi. Çoban dedi:
Bəli, bir də gördülər ki, canavarların sürüsünün ağzı açıldı, elə bil qoşun gəlir. Çoban itlərə kıs vurub saldı canavarların üstünə. Bir tərəfdən itlər, bir tərəfdən də çobanla Pirim canavarlarnan başladılar vuruşmağa, düz sabah açılana kimi vuruşdular. Canavarlar o qədər çox idilər ki, qırmağnan qurtarmaq olmurdu. Çobanın itlərinin hamısı şilküt
olub taqətdən düşdülər. Yazıq itlər neyləsin, onlar on-onbeş idi, canavarlar minnən də çox. Çoban gördü ki, iş işdən keçib, Pirimi çadırın altında gizlətdi. Amma bu da Pirimi ölümdən qurtara bilmədi.
Buna pay verdilər.
Dərviş payı almayıb dedi:
– Mən padşahın özünü görmək istəyirəm.
Padşaha xəbər verdilər.
Padşah dedi:
– Buraxın gəlsin.
Dərviş dedi:
– Eşitmişəm ki, sizin və vəzirinizin uşağı olmur. Ona görə də mən alma gətirmişəm ki, bölüb yarısını sən öz hərəminlə, yarısını da vəzir öz hərəmilə yeyəsiz.
Padşah almanı dərvişdən aldı, özünü də hörmətlə yola saldı.
Dərviş gedəndən sonra, padşah vəziri çağırdı. Almanı böldü. Yarısını özü götürdü, yarısını da vəzirə verdi. Dedi:
– Bunu sən öz hərəminlə ye, bunu da mən öz hərəmimlə yeyim.
İnşallah, Allah bizə övlad verər. – Bunlar elə də elədilər.
Padşah vəzirilə əyləşmişdi.
Padşah dedi:
– Vəzir, bunlar ki, gəlib bizə bayram münasibətilə mübarəkbadlığa, indi biz bunlara nə bağışlayaq?
Vəzir dedi:
– Qibleyi-aləm, hökm sənindi, nə bağışlayırsan, özün bilərsən.
Padşah dedi:
– Vəzir, mənim o biri otağımda bir sandıq var, onu gətir.
Padşah üzüyü çıxardıb verdi vəzirin oğluna, sandığı da verdi öz oğluna. Bu oğlanlar getdilər öz otaqlarına.
Padşahın oğlu vəzirin oğluna dedi:
– Ey qardaş, bu üzük ki, var, aşkar bir şeydi — indi gəl açaq, görək bu sandıqda nə var?
Sandığı açdılar. Gördülər ki, sandığın içində gözəl bir pəhləvan paltarı var. Padşahın oğlu bu paltarı geydi. Əlini saldı cibinə, gördü ki, bir qız şəkli var.
Oğlan şəkli görən kimi özünü itirdi, ağlı başından çıxdı. Bir könüldən min könülə aşiq oldu ona.
Bu oğlan fikirdən sapsarı saralmışdı.
Padşah gördü ki, oğlu günü-gündən arıqlayır. Heç kim də dərdinə dərman eləyə bilmir.
Fikirləşib vəzirin oğlunu öyrətdilər ki, onun dərdini öyrənsin.
Vəzirin oğlu padşahın oğlundan soruşdu:
– Qardaş, sənə nə olub ki, bu günə düşübsən, dərdin nədi?
Padşahın oğlu dedi:
– Qardaş, o şəkil ki, səninlə gördük, o məni bu dərdə salıb. Əgər atam onu mənə almasa, öləcəyəm.
Vəzirin oğlu getdi padşaha dedi:
– Qibleyi-aləm, sən ki, oğluna sandıq bağışladın. Onun içindən bir dəst pəhləvan paltarı çıxdı. Onun da cibindən bir qız şəkli. İndi sənin oğlun o qıza aşiq olub. – Padşah barmağını dişlədi.
Padşah vəzirə dedi:
– Vəzir, mən bir böyük səhv eləmişəm, gərək o şəkli götürüb, sonra sandığı verəydim ona. Bu, hurilər padşahının qızının şəklidi. Nə qədər elədimsə, onu mənə vermədilər. Dedilər biz bəni-adəmə qız vermərik. Dava elədimsə də gördüm ki, bir şey çıxmayacaq, oturdum yerimdə.
Padşah oğlunu çağırıb dedi:
– Oğul, kimin qızını istəyirsən istə, gedim alım, ancaq onlar hurilərdi, bizlərə qız verməzlər.
Oğlan dedi:
– Atayi-mehriban, olsa odu, başqasını istəmirəm.
Buna çox dedilər, bu az eşitdi.
Padşah dedi:
– Oğul, neçə ildi ki, övlad üzünə həsrət idim, sən oldun. İndi də gedirsən, həlak ola bilərsən, sən gəl qayıt bu yoldan. – Bu sözlərin heç biri oğlana əsər eləmədi.
Padşahın oğlu dedi:
– Atayi-mehriban, öldü var, döndü yoxdu. İzn ver, mən özüm gedim, ya ölərəm, ya da ki, onu allam.
Axırda padşah qoşun-ləşkərlə onu yola salmaq istədi.
– Atayi-mehriban, mənə qoşun-ləşkər lazım deyil. Mən özüm gedib onu tapacağam.
Vəzirin oğlu dedi:
– Qardaş, mən də səninlə gedirəm. Sən harda, mən də orda.
Bunlar ataları ilə halallaşıb, görüşüb getdilər. Az getdilər, çox dayandılar, çox gedib az dayandılar, iynə yarım yol getdilər. Gəlib çıxdılar bir başqa padşahın vilayətinə. Padşaha xəbər apardılar, bəs İsfahan padşahının oğlu gəlib sizi görmək istəyir. Bu padşah o padşaha tabe idi. Ona görə vəziri göndərdi ki, get onları hörmətlə bura gətir ki, ataları bizdən inciməsin.
Bəli, bunları hörmətlə iki-üç gün qonaq saxladılar. İndi bunlar getməli oldular.
Padşah soruşdu:
– Siz hara gedirsiniz?
Oğlanlar dedilər:
Vəzirin oğlu bütün başlarına gələni padşaha nağıl etdi.
Padşah dünyagörmüş bir adam idi. Ona görə də dedi:
– Oğlanlarım, siz bu yoldan əl çəkin, bizlərin gücü onlara çatmaz.
Padşahın oğlu razı olmadı ki, olmadı.
Axırda dedi:
– İndi ki, belədi, yaxşı yol. Ancaq oranın yolunu özüm tanımıram.
Padşah ölkəsində nə ki, qoca adamlar var idi, çağırdı ki, hurilər padşahının vilayətinin yolunu bunlara göstərsinlər. Kimi çağırıb soruşdusa heç kəs bilmədi. Eşitməyə eşitmişik, ancaq yolunu tanımırıq, – dedilər.
Bir qoca kişi qalmışdı. Onun yaşı bu birilərindən çox idi. Onu çağırdılar.
Bu kişi gəldi, dedi:
– Mən də bilmirəm. Ancaq bir pirani qoca kişi var, o bilər.
Bəli, gedib onu çox ehtiramla padşahın hüzuruna gətirdilər.
Padşah xəbər aldı:
– Qoca, hurilər padşahının vilayətinə necə getmək olar?
Qoca abid dedi:
– Mən özüm cavanlıqda ora getmişəm. Çox çətin işdi. Bizimlə onların arasında dəniz var. Gərək o dənizlə gedəsən. — Özü də səhmanını göstərdi ki, gün çıxan tərəfə gedəsən. Ancaq bir gəmi düzəltməlisiniz.
Padşah bir neçə gəmi düzəltdi. Yol azuqəsi də qoydu. Dava paltarı, qılınc, qalxan, nə lazımdırsa, padşah hamısını düzəltdi. Öz pəhləvanlarından bir neçəsini də bunlarla yola saldı.
Bunlar bir aya kimi yol getdilər. O şəhərə bir az qalmış bərk külək əsdi. Gəmilərin hamısını batırdı. Padşahın oğluynan vəzirin oğlu sağ qaldı. Hərəsi bir gəminin taxtasından tutdular. Bərk külək əsdi. Bunlar bir-birilərini itirdi. Hərəsi bir tərəfə düşdü. Külək padşahın oğlunu gətirib çıxartdı dənizin kənarına. Bərk acmışdı. Qabağına meşə çıxdı.
Bir az meyvə yedi. Bu vaxt bir qayışbaldır atıldı bunun boynuna. Padşahın oğlu nə elədisə aça bilmədi. Nə qədər gəzdi, lap əldən düşmüşdü. İndi sənə kimdən xəbər verim, üç bacı göyərçindən.
Böyük bacı kiçik bacıya dedi:
– Bacılı-bacılı, bilirsən bu kimdi, bu İsfahan padşahının oğludu.
Bir çox zillətdən sonra gəlib çıxıb bura.
Kiçik bacı dedi:
– Bəs bu nə etməlidi?
– Ey oğlan, yatmısan oyan, oyaqsansa eşit, gərək o getsin bir az o tərəfə. Qabağına bir tikanlı ağac çıxacaq. Gərək ondan bir qanad kəssin, onda qayışbaldır özü düşüb gedəcək.
Axırda birtəhərlə oğlan ağaca yaxınlaşır. Qayışbaldır tez oğlanın boynundan düşüb gedir. Oğlan bərk acmışdı deyin, meşədə bir az meyvə dərib yeyir, meşədən çıxır. Uzaqdan bir qalaça görünür. Padşahın oğlu gedir o qalaçaya tərəf. Girir içəri, heç kimi görmür. O biri qapını açır.
Heç kimi görmür. Keçir üçüncü qapını açır. Görür həmin şəkildəki qız burda yatıb.
Oğlan bir az da diqqətlə baxdı gördü ki, yox, bu o qız deyil.
Bu vaxt qız yuxudan ayıldı, gördü başının üstündə bir oğlan durub.
Oğlan nə oğlan, yemə, içmə, xətti-xalına, gül camalına tamaşa elə.
Allah-taala öz qüdrətindən bunu yaradıb! Oğlan çox gözəl idi. Qız bir könüldən min könülə buna aşiq oldu.
Qız soruşdu:
– Ey oğlan, sən kimsən, niyə bura gəlibsən? İndi bu zalım ifritə div gəlib, səni öldürəcək. Gəlməyinə də az qalıb.
Oğlan başına gələn qəzanı bu qıza danışdı, sonra şəkli çıxartdı, qıza göstərdi. Qız baxan kimi, bir ah çəkdi, şəkli öpüb basdı ürəyinə.
Qız dedi:
– Oğlan, bilirsən bu kimdi? Bu hurilər padşahının qızıdı. Mənimlə bacılıqdı. Mən də hurilər padşahının vəzirinin qızıyam. Adım da Narxanımdı. Mən çıxmışdım bağa gəzməyə. Bir div məni oğurlayıb gətirib burada dustaq eləyib. Ata-anamgil mənim yerimi bilmirlər.
Oğlan dedi:
– Ey qız, indi mən necə edim ki, divi öldürüm, səni buradan xilas edib, aparım atanın vilayətinə?
– Ey oğlan, bu divin bir qardaşı var. Hər ay gedirlər çalıb-çapırlar.
Sonra gəlib yeddi gün yatırlar: hələ onların gəlməyinə iki-üç gün qalıb. Sən bir gəmi hazırla, divin canı o taxçada bir şüşə var, ondadı.
Şüşəni sındırıb, divi öldürəndən sonra gəmiyə minib qaçarıq.
Oğlan gəmini qayırdı, sonra gedib şüşəni çıxartdı. İstədi şüşəni vursun daşa. Bu vaxt div nəriltiylə-gurultuyla gəlib çıxdı. Çox yalvardı ki, oğlan şüşəni daşa vurmasın. Özü də dedi:
– Ey oğlan, sən gəl məni öldürmə, nə istəsən verərəm.
Ancaq qız dedi:
– Sən onun sözünə baxma. Vur şüşəni daşa, canı çıxsın.
Oğlan şüşəni vurdu daşa. Div öldü. Bunlar vəzndə yüngül, qiymətdə ağır nə var idi yığdılar, özləri də mindilər gəmiyə, düşdülər yola.
Az getdilər, çox getdilər, gəlib çıxdılar öz vilayətlərinə. Bunlar vəzirə xəbər göndərdilər ki, qızın gəlir. Vəzir inanmırdı. Sonra fikirləşib bir neçə adamla çıxdı qızının qabağına. Vəzir qızını görən kimi qucaqlayıb öpdü. Oğlan isə durub kənardan baxırdı.
Qız dedi:
– Ata, mənə yaxşılıq eləmək istəyirsənsə, bu oğlana hörmət elə.
Məni divin əlindən o qurtarıb.
Bəli, oğlanla qızı vəzir gətirdi evlərinə. Oğlanı göndərdilər hamama, paltarını dəyişdilər.
Vəzirin qızı oğlanın başına gələni atasına danışdı. Qız ata-anasına yalvardı ki:
– Ata, birtəhər eləyin, padşahın qızını buna göstərin.
İndi sizə kimdən xəbər verim? Hurilər padşahının qızından.
Padşahın qızı eşitdi ki, vəzirin qızı gəlib. Durub gəldi onun yanına.
Qızlar bağda oturmuşdular. Vəzirin qızı padşahın oğlunu bir tərəfdə gizlətdi ki, qıza baxa bilsin.
Hurilər padşahının qızı vəzirin qızından başına gələni soruşdu.
Vəzirin qızı başına gələni ona danışdı. Özü də padşahın oğlu necə divin əlindən onu qurtardığını da dedi.
Sonra vəzirin qızı dedi:
– Xanım, özü də bu oğlan səndən ötrü bura gəlib. Bunu deyəndən sonra vəzirin qızı padşahın qızına dedi:
– İndi mən elə elərəm ki, sən onu görərsən. – Axır ki, vəzirin qızı oğlanı padşahın qızına göstərdi. Qız oğlanı görən kimi ona aşiq oldu.
– Bacım, birtəhər elə, sənin atan gəlsin mənim atamın yanına. Bilirəm atam razı olacaq, ancaq anam razı olmayacaq.
İndi sizə kimdən deyim? Vəzirdən. Vəzir gəldi padşahdan qızı istədi. Bir xeyli söz-söhbətdən sonra padşah razılıq verdi. İş gəldi padşahın anasına. Padşahın anası dedi:
– Yox, mən bəni-adəmə qız vermərəm.
Gəl indi sizə deyim padşahın oğlundan.
Padşahın oğlu bağı gəzməyə çıxmışdı. Bağda gəzən vaxtı öldürülən divin qardaşı neçə vaxtıydı ki, onu axtarırdı. Odur ki, onu götürdü caynağına, qaldırdı göyə, haray-haray düşdü. Hurilər də düşdülər divin dalısınca. Div gördü ki, onu tutacaqlar. Yaxında bir quyu vardı.
Oğlanı saldı quyuya. Bəli, hurilər divi öldürdülər. Başladılar oğlanı axtarmağa. Gəlib çıxdılar həmin quyunun yanına. Burada zarıltı eşidildi.
Oğlanı quyudan çıxardıb apardılar hurilər padşahının vəzirinin evinə, vəzir yenə də gəldi padşahın yanına, dedi:
– Qibleyi-aləm, insaf deyil, bu oğlan sənin qızından ötəri bu qədər əzab-əziyyət çəksin. Gəl rəhm elə, qızı ver ona.
Bunlar qalsın burada qızın anasını razı salmağa. Gəl sizə kimdən deyim padşahın oğlundan.
Bir gün oğlan ox-yay götürüb, ata minib bir neçə adamla çıxdı ova.
Girdi bir meşəyə. Burada gördü ki, bir adam var. Bunu tamam saqqal basıb. Çox diqqətlə baxıb gördü ki, atasının vəzirinin oğludu. Padşahın oğlu yanındakı adamlara dedi.
– Aparın bunu vəzirin qızının yanına deyin ki, göndərsin bunu hamama, paltarını dəyişsin. Mən də indi gəlirəm.
Bunlar bunu gətirdilər vəzirin qızının yanına. Padşah oğlunun dediyini də dedilər. Ancaq vəzir qızı deyilənləri tərs başa düşdü. Oğlanı saldı zindana. Başladı padşahın oğlunu gözləməyə. Oğlan gəlib qızdan soruşdu ki:
– Mən bura bir oğlan göndərmişəm, o hanı?
Vəzirin qızı dedi:
– Bəli, sən deyən kimi elədim. Salmışam zindana.
Padşahın oğlu gördü ki, qız tərsinə eləyib, odur ki, getdi oğlanı zindandan çıxartdı. Vəzirin qızına dedi:
– Biz gedirik hamama, gələnə kimi çay-çörək hazırla. Bunu deyib getdilər.
Vəzirin qızı da nə lazım idi elədi.
Bəli, padşahın oğluynan vəzirin oğlu gəldilər evə. Amma vəzirin oğlu məəttəl qalmışdı ki, görəsən bu kimdi ki, mənə bu qədər hörmət eləyir. Amma padşahın oğlu özünü ona hələ nişan vermədi. Padşahın oğlu vəzirin oğluynan bir qədər söhbət eləyib ona dedi:
– Qardaş, sən necə olub bura düşmüsən? Kimsən? Başıva gələni bizə danış.
Vəzirin oğlu başına gələni başladı danışmağa. Bu vaxt padşahın oğlu vəzirin qızını da çağırdı.
Vəzirin oğlu bütün əhvalatı başdan-başa başladı danışmağa. Padşahın oğlu ilə vəzirin qızı da qulaq asırdı. Qız gördü ki, bu oğlan elə padşahın oğluna oxşayır.
Bu söhbəti qurtarandan sonra padşahın oğlu özünü tanış verdi.
Şadlıq təbili vuruldu. Padşahın oğlu da başına gələni vəzirin oğluna danışdı. Vəzirin qızı aşiq oldu bu oğlana. Padşahın oğlu vəziri çağırıb dedi:
– Vəzir, bu mənim qardaşımdı. Xahiş edirəm qızını verəsən ona.
Bəli, vəzir razı oldu. Qırx gün, qırx gecə toy elədilər. Bu toya padşahın da qızı gəldi. Vəzirin qızı padşahın qızına dedi:
– Bacı, gəl sən razılıq ver, get bu oğlana, görürsən ki, nə qədər əzab-əziyyət çəkib.
Bəli, bunlar qızın anasını da razı salıb qızı verdilər padşahın oğluna. Qırx gün, qırx gecə toy elədilər. Oğlan bir neçə vaxt burda qaldı. Vəzirin oğluynan bu oğlan fikirləşdilər ki, getsinlər atalarının vilayətinə, görsünlər ataları necədi. Hurilər padşahı ilə vəzir razılıq verdilər. Qoşun-ləşkər qoşub bu iki oğlanı arvadları ilə yola saldılar.
Padşahla vəzirin ağlamaqdan gözləri kor olmuşdu. Bütün şəhərdə adamlar qara geyinmişdilər.
Bu iki oğlan hurilər padşahının qoşunuynan gəlib çıxdılar atalarının şəhərinə. Şəhərin kənarında bir çobana rast gəldilər.
Padşahın oğlu çobana dedi:
– Çoban, get padşaha de ki, oğlanların gəlir. Əvvəl çoban inanmadı, sonra inanıb getdi. Bəli, padşah bu xəbəri eşidən kimi bütün şəhəri xalça-xalı ilə bəzədi. Çıxdılar oğlanlarının, gəlinlərinin qabağına.
Hurilər padşahının qızı gördü ki, bəs padşahla vəzirin gözləri kordu. Cibindən bir şüşə çıxardıb içindəki dərmandan sürtdü onların gözünə, onların gözləri açıldı. Padşah, vəzir oğlanlarını görüb tanıdılar.
Padşah öz oğlu ilə vəzirin oğluna və gəlinlərinə qırx gün, qırx gecə toy elədi. Onlar yedi, içdi, yerə keçdilər. Siz də yeyin, için, kama çatın. Göydən üç alma düşdü. Biri mənim, biri özümün, biri də nağıl danışanın."
"Biri var idi, biri yox idi, bir padşah var idi. Onun da qırx arvadı var idi. Bu arvadların Heç birindən padşahın övladı olmurdu. Bir gün padşah qəm dəryasına batmışdı, övlad fikri edirdi. Bu zaman bir dərviş peyda olub dedi:
– Qibleyi-aləm, niyə fikir edirsən? Dərdin nədi?
Padşah dedi:
– Ağa dərviş, niyə fikir eləməyim ki, saqqalıma dən düşüb. Bir övladım yoxdu ki, məndən sonra taxt-tacıma sahib olsun.
Dərviş dedi:
– Padşah qonşuluqda olan əkinçinin qızından Allah sənə övlad əta elər. Əkinçinin qızını al!
– Ağa dərviş, qırx arvadımdan heç uşaq olmur, ondan olacaq?
Məndən Allah üz döndərib.
Dərviş ona bir alma verib dedi:
Dərviş sözünü tamam eləyib qeyb oldu.
Padşah o gecəni sabah elədi, səhər əkinçi qızı üçün elçi göndərib onu aldı. Qırx gün, qırx gecə toy elədi. Əkinçi qızını hərəmxanaya aparan gecəsi dərviş verdiyi almanı ikiyə böldü, yarısını özü yedi, yarısını da əkinçi qızına verdi.
Bir müddət sonra əkinçi qızının boynuna uşaq düşdü. Doqquz ay, doqquz gün, doqquz saat, doqquz dəqiqə, doqquz saniyədən sonra əkinçi qızı bari-həmlini yerə qoyub bir oğlan doğdu.
Padşahın baş hərəmi dedi:
– Bu olan iş deyil ki, biz doğmayaq, əkinçi qızı doğsun. Gərək onun başın batıraq.
Baş hərəm mamanı çağırıb dedi:
– Əgər uşağı oğurlayıb, yerinə it küçüyü qoysan, səni dünya malından qəni edərəm.
Padşaha xəbər getdi ki, arvadın bir küçük doğub. Padşah o saat əmr elədi, əkinçi qızını uzaq bir ölkəyə sürgün elədilər.
Nağıl dili yüyürək olar. Uşaq böyüyüb səkkiz yaşa çatdı. Dəyirman çı onu molla yanına oxumağa qoydu. Oğlanın adı Məhəmməd idi.
– Bu uşaq kimindi?
Dedilər:
– Dəyirmançının oğludu.
Padşah həsrət çəkib dedi:
– Bəs rəvadırmı, dəyirmançının belə ay parçası kimi oğlu ola, sənin olmaya.
Padşah hərəmxanaya gəlib, dəyirmançı oğlundan baş hərəminə danışdı. Baş hərəm barmağını dişləyib, öz-özünə dedi:
– Ey dili-qafil, nə qayırırsan? Oğlanı öldürmək lazımdı. Bu əvvəl, axır sənin başına əngəl olacaq.
Baş hərəm axtarıb bir qarı tapdı, onun ətəyinə bir neçə ovuc qızıl töküb dedi:
– Dəyirmançının oğlunu elə yerə göndərərsən ki, gedər ölər, orda qalar.
Qarı dedi:
Qarı bir ətək kişmiş götürüb gəldi Məhəmmədin yolunun üstündə oturdu. Məhəmməd dərsdən qayıdırdı, gördü yolda bir qarı oturub.
Ondan soruşdu:
– Qarı nənə, niyə burda oturmusan?
Qarı dedi:
– Qadan alım, yorulmuşam. Al sənə kişmiş verim. Bala, sənin adın Məhəmməd deyil?
Məhəmməd dedi:
– Bəli, Məhəmməddi.
Qarı dedi:
– Qadan alım, Məhəmməd, bil və agah ol, sən dəyirmançının oğlu deyilsən. Sənin atan yetmiş beş ağaclıqda bir dağda olur. Onlar gecəynən burdan keçirdilər, sən yaddan çıxıb qaldın. Dəyirmançı götürüb saxladı.
Məhəmməd bu sözü eşidən kimi düz evə gəlib anasına dedi:
– Ana, mənim dədəm kimdi? Mən kimin oğluyam?
– Oğul, sən mənim oğlumsan, atan da dəyirmançıdı.
Məhəmməd dedi:
– Bir qarı mənə dedi ki, sən köçdən qalmısan, atan-anan da dağda olur. Mən ora gedəcəyəm.
Arvad nə qədər dedisə, Məhəmməd inanmadı. Məhəmməd gecə ata-anasını yuxuya verib evdən çıxdı, getməyin binasını qoydu. Gedib bir dağa qalxdı, gördü uzaqdan bir tüstü gəlir. Düz tüstünün yanına getdi. Gördü bir dev anası əmcəklərini çiynindən aşırıb yeddi qazan xörək bişirir. Qarı onu görən kimi dedi:
– Səni filan qarımı göndərdi?
Məhəmməd dedi:
– Bəli, nənə, mənim ata-anamın yerini mənə söylə!
– Ana, bu nə gurultu, bu nə nəriltidi?
Dev anası dedi:
– Oğlanlarım gəlir, səni yeyəcəklər. Tez gəl, sandığa gir.
– Adam-madam iyisi gəlir, yağlı badam iyisi gəlir. Ana, burda bəni-adam var, tez yerini bizə söylə!
Anaları dedi:
– Ay oğlanlarım, bəni-adam zad yoxdu, yəqin burnunuz iy çəkir.
Oğlanları ondan əl çəkmədi. Anaları dedi:
– Mənim südümə and için ki, heç zad eləməyəcəyik, adamı çıxardım, əhvalatı da sizə söyləyim.
Devlər dedilər:
– Ana, sənin südün haqqı ona bir şey eləməyəcəyik. Bir şey eləsək, südün bizə haram olsun.
Devlərin anası dedi:
– Atanız öləndən sonra mən sizdən xəlvət bir bəni-insana ərə getdim. Ondan bir uşaq oldu. Uşaq uzaq yerdəydi, indi gəlib çıxıb.
Arvad durub sandıqdan Məhəmmədi çıxardıb, oğlanlarının yanına gətirdi.
Devlər yerdən qalxıb, Məhəmmədi duz kimi yaladılar. Ona qardaş – deyib özlərindən bir dəqiqə də kənara qoymadılar. Bəli, Məhəmməd də bunlara qoşuldu. Az zaman içində bu elə qüvvətli pəhləvan oldu ki, kimin meydanına girsəydi, zəhri yarılardı. Məhəmməd dev qardaşlarını da götürüb həmin ölkənin padşahıynan davaya başladı. Yeddi gün, yeddi gecə dava eləyib, padşahın bütün pəhləvanlarını qılıncdan keçirtdi, özünü də taxtdan saldı. Onun xəzinələrini daşıyıb, böyük imarətlər tikdirdi.
Bəli, bir müddət belə gəldi keçdi, Məhəmmədin adı hər yerə yayıldı. Onun tərifini padşahın baş hərəmi də eşitdi. Padşahın baş hərəmi qarını çağırıb dedi:
– Evin yıxılsın, sən onu göndərdin ki, ölüb başımızdan rədd olsun.
Amma tay da möhkəmlənib, qüvvətli pəhləvan olub. Tez bir çarə...
Onu elə yerə göndər ki, getsin, gəlməsin.
Qarı dedi:
– Qorxma, mən onu göndərəcəyəm Kəlləgözün əlindəki şamdanı gətirməyə. Getsin Kəlləgözün əlində ölsün.
– Çox gözəl imarət tikdirmisən. Allah sağlığına qismət eləsin!
Ancaq Kəlləgözün əlində olan şamdan bu evə yaraşar.
Məhəmməd bu sözü eşidən kimi düz ana devin yanına gəlib dedi:
– Ana, bu evin qızıl şamdanı əskikdi. Mən şamdan gətirməyə gedəcəyəm.
Dev dedi:
– Məhəmməd, o şamdan Kəlləgözun əlindədi. Kəlləgöz də yaman qüvvətli sehrkardı. Dünyada olan pəhləvanlar o şamdan üçün gedib, amma heç biri Kəlləgöznən bacarmayıblar. Gəl daşı ətəyindən tök, getmə.
Məhəmməd dedi:
– Yox, üz vurma, gedəcəyəm.
Dev dedi:
– İndi ki, gedirsən, sözümə qulaq as! Mən sənə yel atını verəcəyəm, minib gedərsən. Kəlləgöz bir hasarın içində olur, o hasarın yanına gedərsən. Orda bir qəbiristanlıq var, atı üç dəfə o qəbiristanlığın başına hərləyib, hasardan sıçradarsan. Hasarın içində gözünə nə dəysə, hamısına salam verərsən. Əgər bir şeyə salam verməsən, o səs eləyəcək, Kəlləgöz oyanıb səni öldürəcək. Elə ki hamısına salam verdin, yavaşca gedib, Kəlləgözün əlindən qızıl şamdanı alıb ata minərsən. Məhəmməd devin dediklərini yadında saxladı. Dev tükünü bir-birinə tutdu, o saat yel atı hazır oldu. Məhəmməd ata minib, düz Kəlləgözün hasarının yanına gəldi, atı üç dəfə qəbiristanlığın başına hərləyib hasardan sıçratdı. Məhəmməd hər nə gördü, hamısına salam verdi.
Ancaq yadından çıxdı, bir aftafaya salam vermədi. Aftafa bərkdən səsləndi. Kəlləgöz yuxudan oyanıb, Məhəmmədin üstünə həmlə elədi. Məhəmməd ona aman verməyib, gözündən bir ox vurdu, Kəlləgözü cəhənnəmə vasil elədi. Şamdanı götürüb, düz imarətinə gəldi. Şamdan nə şamdan, hər rəngi şəfəq çalırdı, otağı min bir rəngə salırdı. Bəli, Məhəmmədin qızıl şamdanı gətirməyi, Kəlləgözü öldürməyi xəbərini baş hərəm də eşitdi. Onun canına ud düşdü, az qaldı hirsindən çatlasın. Qarını çağırıb dedi:
– A qarı nənə, çarə!.. Məhəmməd Kəlləgözü öldürüb, şamdanı da gətirib!
Qarı dedi:
– Qorxma, onu göndərəcəyəm tilsimlər ölkəsinin padşahının qızı Gülzar xanımı gətirməyə, Onu gətirməyə gedən daş olub, orda qalır.
– Bəh, bəh, bəh, əhsən!.. Nə gözəl şamdandı. İndi bunun bircə Gülzar xanımı əskikdi ki, yeriyəndə yerə naz eləyə deyə: “ey yer, fəxr elə ki, sənə qədəm, basıram”.
Məhəmməd dedi:
– Gülzar xanım kimdi?
Qarı dedi:
– Gedib gətirərsən, görərsən kimdi.
Məhəmməd dev anasının yanına gəlib dedi:
– Mən Gülzar xanımı gətirməyə gedəcəyəm.
Dev dedi:
– Oğul, bu daşı ətəyinnən tök! Gülzar xanım tilsimlər ölkəsinin padşahının qızıdı. Özü də təpədən dırnağa kimi tilsimlidi. Həm də şərt qoyub ki, kimin səsi üç dəfə mənim qulağıma gəlsə, ona ərə gedəcəyəm.
Hər kəs də gedib onu çağırırsa, daş olub orda qalır. Min sənin kimi igidlər ona aşiq olub gedib, amma daş olub, orda qalıb.
Məhəmməd dedi:
– Ana, üz vurma, gedəcəyəm.
Dev anası ona yolların təhər-tühürün öyrətdi. Məhəmməd yel atına minib düz tilsimlər padşahının ölkəsinə getdi. hər rəng çalan bağa girib bir dəfə Gülzar xanımı çağırdı, dizə qədər daş olub yerində qaldı. İkinci dəfə çağıranda qurşağa qədər daş oldu. Öz-özünə dedi ki: “yox olsun o can ki, Gülzar kimi gözəl yolunda ölümündən qorxacaq”.
Özünə ürək-dirək verib üçüncü dəfə çağırdı. O saat boğaza qədər daş oldu. Gülzar xanım dedi:
– Baxım görüm, bu nə cür oğlandı ki, nə qədər daş oldusa da, geri qayıtmadı.
Başını qaldırıb gördü nə, elə gözəl oğlandı ki, adam gözünü ondan kəsmək istəmir. Bığ yeri bənövşə kimi yenicə baş qaldırıb. Gülzar xanım bir könüldən min könülə Məhəmmədə aşiq olub, tilsimdən qurtardı, öz mənzilinə aparıb dedi:
– Oğlan, bura niyə gəlmisən?
Məhəmməd dedi:
– Səndən ötrü gəlmişəm.
Gülzar xanım dedi:
– Oğlan, səni həmişə tilsimdə çürüdərəm.
Məhəmməd dedi:
– Öldü var, döndü yoxdu. Göz gördü, könül sevdi.
Gülzar xanım dedi:
– Sən ki, belə qorxmaz oğulsan, səni öldürmürəm. Mən də sənə aşiq olmuşam.
Bəli, onlar sarmaşıq kimi bir-birinin boynuna sarılıb, bir müddət burda kefdə oldular. Sonra Məhəmməd onu da götürüb, öz vilayətinə gəldi.
Bir gün Gülzar xanım Məhəmmədə dedi:
Məhəmməd padşahı bütün dəstəsi ilə evinə qonaq çağırdı. Gülzar xanım əlini tərpədən kimi qeybdən bir məclis düzəldi ki, hamının ağzı açıla qaldı. Padşah Gülzar xanımı görən kimi ona aşiq oldu, oğlanı öldürmək fikrinə düşdü.
Səhəri padşah Məhəmmədi qonaq çağırdı. Gülzar xanım dedi:
– Məhəmməd, padşah sənin xörəyinə zəhər qatacaq. Xörəyi yeyəndə gördün zəhər var, tez qaç gəl!
Məhəmməd padşahın qonaqlığına gəlib, məclisdə əyləşdi. Padşahın əmriynən onun xörəyinə zəhər qatdılar. Məhəmməd bir tikə yeyən kimi gördü, xörəkdə zəhər var. Yerindən durub evə qaçdı. Gülzar xanım əlini onun canına çəkdi, zəhər tamam çıxıb kənara töküldü.
Padşah elə bildi ki, Məhəmməd öləcək. Səhər gördü Məhəmmədə zəhər kar eləməyib. Vəziri yanına çağırıb dedi:
– Vəzir, tədbir!..
Vəzir dedi:
– Qibleyi-aləm, oğlanı bir də qonaq çağır.
Bəli, padşah Məhəmmədi bir də qonaq çağırdı. Məhəmməd gəldi, xörəkdən qabaq əlini yumağa çıxdı. Əlini yuyub qayıtmaq istəyəndə, baş hərəm bərkdən çığırıb dedi:
– Ay haray, gəlin, bu oğlan mənə sataşdı.
Padşah hökm elədi, Məhəmmədi dar ağacının dibinə çəkdilər.
Cəllad onun boynunu vurhavurda, Gülzar xanım özün yetirib dedi:
– Padşah, izn ver, bir neçə söz deyim, sonra onun boynunu vurdur.
Padşah dedi:
– Buyur.
Gülzar xanım dedi:
– Padşah, dəyirmançını, mamanı, baş hərəmi bura çağır.
Padşah əmr elədi, dəyirmançını, mamanı və baş hərəmi gətirdilər.
Gülzar xanım dedi:
– Padşah sağ olsun, dara çəkdirdiyin sənin öz oğlundur. Bu oğlan əkinçi qızından olanda, baş hərəm mamaya çoxlu pul verib, sənin arvadının yanına bir it küçüyü qoydurdu. Dəyirmançıynan qarı desin, doğrudurmu?
Dəyirmançıynan qarı təsdiq elədilər. Padşah oğlunun gözlərindən öpdü, mamaynan baş hərəmi dəli qatırın quyruğuna bağlayıb yalyamaca buraxdı. Dəyirmançını da barigaha gətirdi. Sonra Gülzarnan Məhəmmədə qırx gün, qırx gecə toy elədi, ölüncə şad yaşadılar."
"Biri varıymış, biri yoxuymuş, bir padşah varıymış. Bunun varının, dövlətinin həddi-hesabı yoxuymuş, lap harunluq1 eləyirmiş. Bir gün padşah vəzirini hüzuruna çağırıb deyib:
– Vəzir, bilirsənmi nə var?
– Qibleyi-aləm sağ olsun, xeyr, bilmirəm.
– Vəzir, bax, Hatəm2 kimi cahi-cəlal desəm məndə, qoşun desən məndə, qüvvətli pəhlivanlar desən məndə, yeddi iqlim torpağında mənim hökmüm keçir. Hansı padşahı desən onun torpağını at torbasında daşıtmağa gücüm çatar. Amma bununla belə başım fikirdən ayılmır. Gündüzlər gülürəm, danışıram, gecələr sabaha kimi fikirləşirəm ki, yavaş-yavaş saqqalıma dən düşür, günlərin birində başımı yasdığa qoyacağam.
Öləndən sonra yerimdə oğuldan-qızdan bir övladım-zürüyyətim yoxdu ki, taxtı-tacımı ona tapşıram. Odu ki, deyirəm görəsən mənnən də çox fikir çəkən, dərdli adam varmı?
Vəzir söylədi:
– Şah sağ olsun, dünyada dərdsiz, fikirsiz adam tapılmaz.
Bu sözün üstündə padşahnan vəzirin arasında mübahisə başladı, o gündən padşahın adamları şəhərbəşəhər, kəndbəkənd gəzib dərdsiz adam axtardılar. Kimə yaxınlaşdılarsa, gördülər hərənin bir dərdi var.
Axırda gəlib padşaha dedilər:
– Hər yeri gəzdik, dərdsiz adam tapa bilmədik.
Padşah yenə dedi:
– Vəzir, mən inanmıram, gəl təğyiri-libas olaq, çıxaq vilayəti özümüz gəzək, onda taparıq.
Bəli, padşahnan vəzir paltarlarını dəyişib düşdülər bazar-dükəni gəzməyə, ora getdilər, bura getdilər, axırda bir dükənə girib dedilər:
– Salaməleyküm!
Dükənçi dedi:
– Əleyküməssəlam. Ay siz xoş gəlibsiniz, beş gəlibsiniz, deyin görüm nə almaq istəyirsiniz, bu saat gətirim.
Padşah dedi:
Dükənçi qaşqabağını turşudub dedi:
– Vallah oturub danışmağnan keyfim açılası deyil.
Padşah dedi:
– Niyə?
Dükənçi cavab verdi:
– Necə niyə? Neçə vaxtdı ki, malım satılmır. Elə bil heç kimin pulu yoxdu. Mal alan da nisyə aparır, bir qəpik də pul vermir. İndi anbar dolusu malım var, amma çörək almağa pulum yoxdu. Bu halnan nə keyfim olsun.
Padşahnan vəzir gördülər yox, kişinin dərdi var. Yavaşca çıxıb getdilər. Yolda bir bağbana rast gəlib onun keyfini xəbər aldılar. Bağban ahı-zarnan dedi:
– Ay qardaşlar, nə keyfim olacax, var-yox bir bağım varıydı. Padşahın cuvarrarı suyumu kəsib bağı susuz qoyublar. Ağaclarımın hamısı quruyub, tələf olub, indi onun fikrindəyəm ki, görən neyləyim. Padşahnan vəzir burdan da getdilər. Yolları bir ölü məclisinə düşdü. Girdilər yas məclisinə, kimə yanaşdılarsa, dərdsiz adam tapa bilmədilər. Biri dedi:
– Qızım cavan öldü, dünyadan nakam getdi.
O biri dedi:
– Gözümün ağı-qarası bircə oğlumu padşah dar ağacından asdırdı.
Padşah dedi:
– Vəzir, bura yas yeridi, burda hamı dərdli olar, gəl indi də bir toy məclisinə gedək.
Hər ikisi evdən çıxıb bir toy məclisinə getdilər. Qapıdan girən kimi gördülər çalan kim, oxuyan kim, oynayan kim, gülən kim. Bir keyf var ki, gəl görəsən. Padşah dedi:
– Vəzir, biz axtardığımızı tapsaq burda tapacayıq.
– Qibleyi-aləm sağ olsun, təki elə olsun, amma bu adamların ürəyini burda bilmək olmaz, toydan sonra görərik.
Birdən padşahın gözü bir adama sataşdı, gördü ki, məclisin lap başında bığıburma bir kişi oturub, üzünə baxan kimi başlayır gülməyə, ayağa duranda qolları özündən qabağa gedir, az qalır göyə uçsun. Özü də ona nə qədər deyirlərsə ye, deyir ki, vallah elə gündə evimizdə toydu, indicə yeyib gəlirəm. Padşahnan vəzir ha istəyirdilər ki, bu adamnan danışsınlar, firsət düşmürdü. Bunlar o qədər gözlədilər ki, toy məclisi dağıldı, həmən kişi evinə gedəndə qarabaqara onun dalınca getdilər. Kişi evinə girəndən bir az sonra padşahnan vəzir qapını döydülər. İçəridən bir nəfər gəlib qapını açdı. Qapıya gələnə dedilər:
– Qərib adamıx, gecə qalmağa yerimiz yoxdu. Sizdə gecələməyə yer verərsinizmi?
Ev sahibi dedi:
– Qardaşlar, gecə vaxtı qonağı qapıdan qaytarmazlar, buyurun içəri. Padşahnan vəzir içəri girdilər. Ev sahibi onlara yer görsətdi, oturdular. Qonaxlar baxıb gördülər ki, bu kişinin evi padşahın evindən də qəşəngdi. Padşahın evi bunun yanında ayı balasınnan tikilmiş daxmaya oxşayır. Qapısında qulu, qulluxçusu, evi başdan-ayağa ləl-cavahirat içində. Başladılar söhbətə, bir də gördülər ki, çay-çörək gəldi. Oturub çörək yeməyə başlayanda ev yiyəsi bir ah çəkdi. Padşahnan vəzir qaldılar məəttəl ki, yəqin bunun da dərdi var ki, belə ah çəkir. Odu ki, dedilər:
– Qardaş, niyə ah çəkdin?
Kişi dedi:
– Heç, elə belə.
Padşah nə qədər elədisə, kişi demək istəmədi. Axırda vəzir dedi:
– Qardaş, bizlərdə adətdi, qonağa hörmət eləyərlər, əgər sən dərdini bizə deməsən əlimizi süfrəyə uzatmayacayıx.
Kişi əlacsız qalıb dedi:
– Vallah Allahdan gizlin deyil, bəndədən nə gizlin.
Mənim çörək yeməyə qollarım yoxdu.
Vəzir dedi:
– Bəs axı biz sənin qollarını görürük.
Kişi dedi:
Çuxanı kişinin əynindən çıxarıb gördülər doğrudan da qolları yoxdu. Vəzir bu əhvalatı görən kimi barmağını dişlədi. Padşah dedi:
Kişi dedi:
– Bizim bu zalım, ağılsız, hər yalana inanan padşahımız.
Padşah bu sözü eşidən kimi cin vurdu başına, amma özünü saxladı, dedi:
– Axı bir de görüm padşah niyə sənin qolunu kəsdirib?
Kişi dedi:
– Mənim dükənim varıydı, dəmirçilik eləyirdim, özü də ustalıqda adım çıxmışdı, hamı məni tanıyırdı. Bir gün padşahın darğası gəldi ki, padşahın əmrinə görə ona elə bir qılınc qayırasan ki, daşa vuranda iki parça eləsin, bir tük qədər də ağzı əyilməsin. Mən padşaha layiq gözəl bir qılınc qayırdım, sabahı günü oğlan gəlib qılıncı apardı. Üstündən bir gün keçmiş bir də gördüm ki, başdan-ayağa qırmızı geyinmiş iki cəllad dükənə girib elə oradaca qolumu qılıncla vurub saldılar.
– Padşahı alladıb ona sınıx qılınc qayıranın qolların bax belə kəsərlər, padşah özü belə əmr eləyib.
Dedim:
– Mənim qayırdığım qılınc daşı parça-parça eləyir, bu olan iş deyil.
Cəlladlar gedib əhvalatı padşaha söyləyirlər. Padşah inanmır.
Amma padşahın vəziri ağıllı adam idi. O başlayır şübhələnməyə ki, yəqin darğanın qılınca tamahı düşüb, dəyişib, əvəzinə ayrısını verib. Başlayır bu sirri öyrənməyə. Bu tərəfdən də mən hər yerdə padşahın elədiyi zülmü camaata söyləyirdim.
Padşah özünü saxlaya bilməyib dedi:
– A kişi, sənin bu boyda dərdin var idi, bəs niyə üzünə baxana elə hırıldayıb gülürdün?
Kişi dedi:
– Qonax qardaş, bir az səbrin olsun, qoy sözümü danışım, elə bu saat deyəcəydim niyə mən həmişə gülürdüm. Sözümü kəsdin. İndi deyim, onun da səbəbini bil. Elə ki, mən padşaha lənət oxumağa başladım, bu söz gedib padşahın qulağına çatdı. Bu dəfə vəziri yanıma göndərdi ki, əgər bir də mənim zalımlığımnan danışsa, onu dar ağacından asdıracam. Yox, əgər hər yerdə məni tərifləyib, gülüb-hırıl dasa onda onunla işim yoxdu. Vəzir padşahın bu əmrini mənə söyləyəndən sonra mən başladım üzdə həmişə yalannan gülüb-danışmağa, amma ürəyimdə iki dəfə artıx qarğış, tökməyə. Mən gördüm ki, yanıma gələn vəzir həm insaflı, həm də ağıllı adama oxşayır. Odu ki, əhvalatı olduğu kimi ona danışdım. Vəzir dedi ki, arxayın ol, bu iş olsaolsa darğanın kələyidi, mən onu tapacam.
Padşah özünü saxlaya bilməyib bir də soruşdu:
– Qardaş, bəlkə padşahı aldadıblar. Onda nə taxsır var?
Kişi dedi:
– Qonax qardaş, niyə uşağ kimi danışırsan? Elə əsil taxsır ondadı da. Bəlkə biri gəlib yalandan deyəcək ki, mənim xoruzum gündə yüz yumurta yumurtlayır, gərək padşah ona inansın. Belə padşaha ağılsız adam deyərlər. Mən özüm dəmirçi adamam, amma bilirəm ki, padşahın gərək ağıllı, tədbirli, dünyagörmüş adamları ola, onların sözlərini də eşidəndən sonra bir özü yoxlaya, bəlkə elə onu alladırlar. Nə olardı ki, ya padşah, ya da onun adamları məni yanlarına çağırıb soruşaydılar ki, ay yazıx, axı sənin taxsırın nədi? Mən də açıb düzünü deyəydim, onda qolumu da kəsməzdilər.
Padşahla vəzir bir-birinə baxıb gördülər ki, bu kişinin dərdi hamıdan çoxdu. Gecədən xeyli keçmişdi. Odu ki, başladılar yatmağa. Yerə girdilərsə də yata bilmədilər. Vəzir padşaha yaxınlaşıb yavaşca dedi:
– Qibleyi-aləm, yadınıza gəlirmi, bu kişinin qollarının kəsilməsinə siz əmr vermişdiniz...
Padşah dedi:
– Vəzir, yaxşı yadımdadı. Mən indi başa düşürəm ki, elə bütün əmrləri belə vermişəm. Lap əbləh olmuşammış. Yaxşı ki, əbabil quşları mənim qoşunlarımı qırıb çatmayıblar. Öz adamlarıma inanıb, özgələrinin sözünə qulax da asmamışam. Bir də mənim torpağımdakı adamların dərdli, qəmli olmalarının da səbəbi deyəsən elə özüm olmuşam.
Çünki biz rast olduğumuz adamların hamısı padşahın zülmündən danışırlar. Mən bu gündən zalımlığımdan əl çəkirəm. Bundan sonra lap atam da olsa hamıya bir göznən baxacam. Kasıb-kusuba, əlsiz-ayaqsızlara, qocalara, yetimlərə, dullara əl tutacam. Amma vəzir, gərək burdan gedəndən sonra darğanı yoxlayax.
Vəzir dedi:
– Şahım, o işi mən özüm yoxlaram.
Padşah dedi:
– Vəzir, nə yoxlamaq, gedən kimi çağırıb deyərəm qılıncı gətir, o da gətirər, sonra da boynunu vurduraram.
Vəzir dedi:
– Qibleyi-aləm, elə sənin səhvin ordadı ki, kələkbazdan doğruluq gözləyirsən. Axı o bilir ki, qılıncı gətirib sənə görsətsə, işlərin üstü açılacax, onda heç onu gətirərmi? Bu işdə tədbir lazımdı. İndi o tədbiri mən görüm, sən də bax.
Bəli, səhər açıldı, qonaxlar ev sahibinə halal-xoş eləyib gəldilər öz yerlərinə. Padşah dedi:
– Vəzir, indi tədbirini gör görək.
Vəzir dedi:
– Şahım, əmr ver ki, sabah meydanda ox atmax, qılınc vurmax, at çapmax günüdü, kimin yaxşı nəyi varsa çıxartsın. Kimin qılıncı yaxşı kəssə, atı ötsə, ona baxşeyiş veriləcək. Onda darğa da o qılıncı çıxardar, biz də tanıyarıx.
Bəli, padşah o saat əmr verdi. Səhər tezdən meydan doldu adamnan. Padşah, vəzir, vəkil, əyan, əşrəf, hamı yığıldı meydana. Şeypurlar çalındı, iyidlər meydana girdi. Kimi at çapır, kimi qılınc vurur, kimi qalxan tuturdu. Padşahnan vəzirin gözü darğadaydı. Bunlar baxıb gördülər ki, darğanın əlində bır qılınc var ki, baxanda adamın gözünü qamaşdırır.
Özü də kimin qalxanına vurursa iki bölüb, bir qarış da başına yeriyir. Darğa bütün iyidlərin qalxanını qılıncıynan iki bölüb, özlərini də qanına qaltan eləyirdi. Padşah əmr elədi ki, darğanı gətirsinlər.
Darğanı o saat gətirdilər. Padşah qılıncı alıb baxdı, bəli, qılınc ona qayrılan qılıncdı, hələ üstündə adı da yazılmışdı. Padşah qəzəblə darğaya
dedi:
– De görüm, bu qılıncı hardan alıbsan?
Padşah o saat əmr elədi. Cəlladlar elə ordaca həmin qılıncnan darğanın boynunu vurub cəhənnəmə vasil elədilər."
"Biri vardı, biri yoxdu. Allahdan başqa heç kim yoxdu. Bir pinəçi Məhəmməd vardı. Bu Məhəmməd nə qədər əlləşərdi, gündə bir abbası qazancı olardı. Öz züryəti də yoxdu. Bir arvadıydı, bir də özü. O, bir abbasını da evə gələndə verərdi soğan-çörəyə, gətirib yeyərdilər.
Başqa heç bir şey almazdı. Bu şəhərdə də bir lotu vardı. Bu lotunun bir çəkməsi vardı, bunu gətirdi verdi Məhəmmədə ki:
Məhəmməd dedi:
– Gündə nə qədər yamaq yamıyam, bir abbası nəfim olar.
Dedi:
– Mən iki abbası verərəm, yama! Məhəmməd, bir abbasıynan nə təhər dolanırsınız?
Məhəmməd dedi:
Lotu öz-özünə dedi ki, gedim görüm bunun arvadı nə cür adamdı. Axşamçağı pulu verdi, çəkməni alıb geyindi gəldi Məhəmmədin evinə. Baxdı gördü bunun arvadı göyçək, şücahətdi bir adamdı.
Dedi:
– Məhəmməd hardadır?
Dedi:
– Gedib yamaq yamamağa.
Dedi:
– Mən onnan sığa qardaşam, malım gedir dayana bilmərəm, nətər dolanırsınız?
Arvad dedi:
– Nətər dolanacağıq, gündə bir abbası qazanır, onu da verir soğan, çörəyə, gətirir yeyirik.
Dedi:
– Mən də tələsiyirəm, onnan görüşəsiydim, ta mal gedir dayana bilmirəm. Soğan-çörəyinən adam dolanar? Gələndə Məhəmmədə deyərsən ki, mana bir girvənkə yağ, bir girvənkə bal, onun yanına xurduxuruşuynan alıp gətirməsən, səndə otırmayacağam.
Məhəmməd bu dəfə iki abbası almışdı. Bir az artıx alıb çörəyi soğanı, götürdü gəldi evə. Həmişə Məhəmməd gələndə arvad bunun qabağına yüyürürdü. Bu dəfə Məhəmməd gördü heç qapıya da çıxmadı.
Gətirdi soğanı-çörəyi arvadın qabağına qoydu. Arvad dedi ki, sabah axşam gələndə bir girvənkə yağ, bir girvənkə də bal, yanına xurdu gərəyinən alıp gətirməsən, səndə oturmıyaçıyam.
Məhəmməd dedi:
– Arvad ye, hələ Allah kərim Allahdı, bəlkə elə yetirəcək alacağam.
Arvad dedi:
– Xeyr, alıp getirməsən, səndə oturmayacağam.
Məhəmməd səhər getdi yamaqdan-zaddan yamadı, axşam evə gələndə, iynəsin, bizin, sapın, bütün ayın-oynun apardı yanında, bir baqqal dükanı vardı, tökdü ora, dedi:
– Bunları qiymət elə götür, mana bir girvənkə yağ, bir girvənkə də bal, yanının xurdu-xuruşuynan çək ver.
Məhəmməd dedi:
– Arvad maa təkidinən deyip, gərək gələndə bir girvənkə yağ, bir girvənkə də bal, yanının xurdu-xuruşuynan alıp gətirəsən.
Bu dedi:
– Məhəmməd, apar ayın-oynını, yazıqsan işdə, hazırlaram verrəm, havax əlinə pul gəlsə, verərsən.
Hazırladı hamısın verdi, dedi:
– Məhəmməd, onu öyrədiblər. Heç o yeməyi bilmir ki, nə təhər yeyərlər. Gətir yağınan balı qatax bir yerə.
Məhəmməd dedi:
– Nə deyirəm.
Bu yağı, balı qatdı bir yerə, verdi Məhəmmədə. Məhəmməd götürdü gəldi evə. Arvad baxdı gördü yağınan balı qatıblar bir yerə. Dedi:
– Köpəkoğlu, sana deməmişdim ayrı gətir, qatmısan bir yerə. Götürdü xonçanı tulladı qapıdan çölə.
Məhəmməd dedi:
– Ay arvad, ta niyə atırdın, qoyeydın barı yeyərdim dayna.
Arvad dedi:
– Xeyr, olmaz.
Gecəni yata bilmədi səhərəcən fikirdən-xəyaldan. Səhər açıldı. Məhəmməd genə ayın-oynun gətirdi verdi baqqala ki, bunları qiymət elə götür. Genə, maa dünənki şeyləri çək ver. Bir çörək pulu da qalsa, mana ver, qalmasa da heç.
Baqqal dedi:
– Məhəmməd genə nolub?
Dedi:
– Heç nə! Dünənkiləri arvad götürmədi, atdı. Dedi ki, sana deməmişdim ayrı gətir bunları, qatışdırmısan. Onları çək ver, aparım verim.
Başımı götürüb gedirəm.
Baqqal nə qədər buna öyüd-nəsihət elədi, dedi ki, xeyr, gedəcəyəm.
Məhəmmədin haqq-hesabın çəkdi, dedi:
– Bala, altı şaha sana pul qalır.
Məhəmməd dedi:
– Ona da çörək ver, bağlıyım dəsdərxanıma, götürüm çıxım gedim.
Bu Məhəmmədin şeylərin çəkdi verdi. Məhəmməd ağzın çevirdi bərri-biyabana, getdi çıxdı bir yerə, burda namazın-zadın qılıp çəkildi bir çəməngaha yatdı.
Sana kimnən xəbər verim, bir Səməd sövdəgər vardı, qırx sövdərin böyükü idi. Bunlar da alverə gedirdilər. Gəldilər bu Məhəmməd yatan çeşmənin yanında çadırgahların qurub oturdular. Səməd sövdəgər çox dindar, ağıllı adamdı. Çətirin aldı əlinə, gəldi çəmənniyə, gəzirdi gördü bir şəxs yatıp. Amma çox dərddi adamdı. Oturdu bunun başının üstə. Çətri tutdu bunun üstünə ki, gün düşməsin. Axşamın mehi qalxanda Məhəmməd ayıldı, gördü bir şəxsdı başının üstə oturup, çətir tutup bunun üstünə. Məhəmmədin ayıldığın Səməd sövdəgər görən kimi dedi:
– Adın nədi?
Dedi:
– Adım Məhəmməddi.
Səməd sövdəgər bunun boynın qucaqladı ki, ay qardaş, mən səni elə axtarırdım, başına dönüm, qurbanın olum.
Dedi:
– Bu mənim qardaşımdı, elə mən diyarbadiyar bunu gəzirdim. İndi gəldim bırda tapdım.
O saat Səməd sövdəgər pul çıxartdı verdi birinə ki, atı minib tez gedərsən filan yerdən bir dəst sövdəryana libas alıb gətirərsən. Atdı gedib paltarı aldı gətirdi. Bunu geyindirdilər, bəzəndirdilər. Səməd sövdəgər bir kağız yazdı arvadına yolladı ki, yolu piyandaz döşərsən ki, qardaşım sövdəgər Məhəmmədi tapmışam, gətirirəm. Arvad da öz-özünə dedi ki, məlum bunun qardaşı varmış, heç maa demirmiş.
Sövdərlər yığışdılar düşdülər yola. Gəldilər evlərinə. Şəhərdə eşidən Məhəmməd sövdərin görüşünə gəldilər. Oturdular. Səməd sövdəgər dedi:
– Qardaş, ala sana qırx kisə qızıl verəciyəm. Sövdərlər gələcək bırda oturağağıq, qapıdan qırx adam girəcək. Biz hərəmiz onların hərəsinə bir qızıl verəcəyik, sən də hər kisədən bir qızıl çıxart, hərəsinə birin ver.
Dedi:
Səməd sövdəgər öz ürəyində dedi ki, ya bu səxavət sahibidi, ya nədi verdi, verdi neynək, ta keçib, görək axırı nə tövr olur.
Bu səs getdi çatdı paçcaha ki, Səməd sövdərin qardaşı Məhəmməd sövdəgər hər fiqarəyə bir kisə qızıl verdi. Paçcah bunların qırxın da, Məhəmməd sövdəri də qonaq təklif elədi. Genə getdi Səməd sövdəgər Məhəmmədə qırx kisə qızıl verdi, dedi qardaş məni sındırma, al bunları, genə orda çörəkdən sora qırx fiqarə girəcək, onda hərəsinə bir kisə verərsən.
Dedi:
– Yaxşı.
Bunlar gecə getdilər paçcahın əvinə, çörəyi yedilər, içdilər, qırx fiqarə girdi içəri. Bunlar hərəsi hər fıqarəyə bir qızıl verdi. Növbə gəldi Məhəmmədə. Məhəmməd bunların hərəsinə genə bir kisə qızıl verdi.
Padşah öz ürəyində fikirləşdi ki, bunun pulu dərya da olsa, dayanmaz qutarar, bu bəs nə təhər işdi? Dedi ki, ta bunnan artıx yığıncaq olmaz. Gətirdi pərdeyi-ismətdə bir qızı vardı, bunun şərbətin içirdilər Məhəmməd sövdərə. Dedi:
– Səməd sövdəgər, aşıxdan-zaddan tap gətir, qardaşının ehtiyatın gör, qızı köçürək Məhəmməd sövdərə.
Xanəndədən, tarçıdan gətirdilər. Neçə gün, neçə gecə toy elədilər, qızı köçürdülər.
– Mənim malım gələcək Şəkidən, Gəncədən, nə bilim hər şəhərdən, atlı göndər.
Qabağına atlı göndərdi hər yerə. Bir aya kimi səs-soraq olmadı.
Axır bir gün qıznan çörək yeyirdilər. Qız Məhəmmədin biləyinnən tutup dedi:
– Ay lotu, mənim dədəmgili indi də alladırsan ha...
Məhəmməd dedi:
– Qız biləyimi burax.
Əl atdı xançalı götürüb dedi:
– Xanım, Allahdan gizlin deyil, bəndədən nə gizlin. Ya bu, ya da mən. Vallah elə lütəm ki, mənim heç bir şeyim yoxdu, başımı qırxdırım.
Qız dedi:
Xörəyi yedilər, içdilər. Gecə yatdılar. Səhər qız Məhəmmədə bir necə ləl verdi dedi:
– Get dədəmə de ki, atlılara məlum elə gəlsinlər, mən özüm gedəcəyəm malımın dalınca. Gedip mal alarsan, götürərsən.
Məhəmməd razı oldu, gəldi paçcahın yanına, paçcaha baş əydi dedi:
– Qibleyi-aləm, gedim özüm görüm malım necə oldu? Sən atlılara xəbər elə, qayıdıp gəlsinnər, özgə özgənin itini bayatıynan çağırır.
Bu özü yola düşdü. Paçcah da xəbər elədi. Atdılar gəlməyin binəsin qoydular. Bu Məhəmməd o günü axşamacan at sürdü, gəldi gördü bir cütçü cüt əkir. Dedi:
– Allah qüvvət versin.
Dedi:
– Xoş gəldin.
Dedi:
– Ay cütçü acdığım var.
Dedi:
– Dur burda, evimiz yavıxdı gedim gətirim.
Bu atdan düzdü. Atı qolbənd elədi, ötürdü otdamağa. Cütçü də tapşırdı ki, öküzlərə əl vurma. Öküzlər bəd havadı.
Dedi:
– Yaxşı.
Cütçü getdi. Gözdən itdi. Məhəmməd durdu dedi:
– Pinəçi Məhəmmədəm dayna, indi artırmamışam ha.
Durdu xışın dəsdəsin aldı əlinə başladı sürməyə. Öküz birəz bərk gedəndə, ayağın qoydu bərk kötüyün üstə. Gördü xışın kötüyü bir zəncirə ilişdi. Zənciri eşə-eşə getdi gördü bir daşa bağlıdı. Daşı qalxızdı, gördü bir qapı var. Qapını açdı, gördü burda bir xəznə var, nətər. Qapını örtdü, gəldi öküzləri də götürdü qoydu öz yerinə, oturdu. Cütçü çörəyi gətirdi. Çörəyi yedi, sora gəldi qapını açdı, girdi içəri. Gördü burda bir bəsdi var, bəsdinin içində də pambığa bükülü bir üzük.
Üzüyü götürdü, barmağına saldı, o saat bir qoca hazır oldu. Dedi:
– Ay Məhəmməd, yavaş sıx, bizim canımız ondadı.
Məhəmməd dedi:
– Qoca, sənin canın burdadı?
Dedi:
– Hə...
Dedi:
Qoca hazır elədi.
Dedi:
Paçcaha xəbər gəldi ki, Məhəmməd kağızı göndərib. Oxudu, gördü yazıp filan yerdən, filan yerdən malım gəlir. Paçcah gözdədi, gördü hardan demişdi bəli, ordan budu mallar gəlir. Yüklər şəhərə cəm oldu. Paçcah gördü ki, ta Məhəmməd sövdərin malı dünyadan çıxdı. Məhəmməd də gəldi çıxdı, atdan düşdü, bunun atın tutdular.
– Məhəmməd, bu bir belə mal o ləllərin malı deyil.
Məhəmməd o saat ləlləri çıxartdı verdi qıza. Qız baxdı gördü Məhəmmədin barmağında bir üzük var. Dedi:
– Məhəmməd, bu necə işdi?
Dedi:
– Elə bu mallar bu üzüyünən əmələ gəlib.
Qız dedi:
– Üzüyü bərk saxla.
Bir gün paçcahın məclisində oturmuşdu. Vəzir baxdı gördü ki, Məhəmmədin barmağında bir üzük var. Bu vəzir çox oxumuşdu, çox bilikliydi. O saat bildi ki, əngəl üzükdədi. Dedi:
– İxtiyarın var, çağıra bilərsən.
Dedi:
– Məhəmməd sövdəgər, sabah mənə qonaqsan.
Dedi:
– Baş üstə.
Sabah getdi vəzirin evinə. Vəzir xörək-zad gətirdi, oturdu vəzirnən yeməyə. Xörəyi yedilər. Vəzir dedi:
– Çay gətirin.
Dedi:
– Ay vəzir, yavaş sıx, mənim canım ondadı.
Vəzir dedi:
– Qoca, sənin canın ondadı. Bu Məhəmmədi aparıp bir elə yerə atasan ki, tapılmaz.
Qoca Məhəmmədi götürdü, apardı bir elə yerə atdı ki, heç tapılmadı.
Vəzir fikir elədi. Dedi:
– Paçcahı da belə öldürrəm. Həm qızın alaram, həm də yerində paçcahlıx elərəm, həm də bir belə mala-dövlətə sahib olaram.
Getdi qızın yanına. Qapıdan içəri girəndə qız üzüyü vəzirin barmağında görüb dedi:
– Ay öldüm, ay çatdadım.
– Xanım, niyə heylə eləyirsən?
Qız dedi:
– Məhəmmədin barmağında bir üzük vardı. Həmişə mənim yanıma gələndə qabaqca o üzüyü verirdi, qoyurdum rəfə. Onnan oturub söhbət eləyirdik. Yoxsa, o saat başım ağrıyır, ürəyim gedir. İndi görürəm ki, o üzükdən biri də sənin barmağında var.
Vəzir o saat dedi:
– Neynək, çıxardaram üzüyü.
Çıxartdı verdi qıza. Qız başladı yalannan düyü-zad artdıyıb xörək qayırmağa. Hərrəndi o tərəfə-bu tərəfə üzüyü götürdü, barmağına saldı. O saat qoca hazır oldu:
– Ay xanım, yavaş sıx, mənim canım ordadı.
Qız dedi:
– Qoca, bu vəziri tez götür, qulağınnan mismarla göyə.
Qoca tez vəziri götürüb göyə mismarladı.
– Qoca, bu saat Məhəmmədi gətir.
Məhəmməd sövdəri gətirdib cıqqanı qoydular başına, çıxartdılar taxta. Bu başladı burda paçcahlıq eləməyə.
Səməd sövdəgər də eşitdi ki, bəli, Məhəmməd indi paçcahdı, qayıtdı gəldi Məhəmmədin görüşünə.
Səməd sövdərin əlinnən tutdu dedi:
– Qardaş, bu dövlət, bu şöhrət hamısı sənindi, sən vermisən mana.
İndi gəl sən paçcahlıx elə, mən də olum sənin vəzirin.
Dedi:
– Qardaş, xeyr, bunlar hamısı sana Allah-taalanın baxşeyşidi.
Məhəmməd dedi:
– İndi ki belədi, gəl ye, iç, bırda qal.
O yedi yerə keçdi, siz də yeyin, dövrə keçin. Göydən üç alma düşdü, biri mənim, biri özümün, biri də nağıl deyənin."
"Bəndər-Puşur mahalında Əhməd adlı bir kişi var idi ki, Gülcahan adlı arvadından başqa kimsəsi yox idi. Bunlar kasıb olsalar da, züryət arzusunda idilər.
Bunların arzuları yerdə qalmadı, yarı sinləri keçəndən sonra arvad bari-həmlə qaldı. Vədə tamam olanda bari-həmlini yerə qoydu. Gülcahanın bir qızı oldu. Bu qızın adını Reyhan qoydular. Qız o qədər gözəl idi ki, elə bilirdin bir təzə gül açıbdı. Nağıllarda vaxt tez başa gələr. Arpa, darı çörəyi yeyə-yeyə Reyhan gəlib on səkkiz yaşa doldu.
Bunların arzuları yerdə qalmadı, yarı sinləri keçəndən sonra arvad bari-həmlə qaldı. Vədə tamam olanda bari-həmlini yerə qoydu. Gülcahanın bir qızı oldu. Bu qızın adını Reyhan qoydular. Qız o qədər gözəl idi ki, elə bilirdin bir təzə gül açıbdı. Nağıllarda vaxt tez başa gələr. Arpa, darı çörəyi yeyə-yeyə Reyhan gəlib on səkkiz yaşa doldu.
Ona baxan deyirdi, bir də baxım. Aya deyirdi, sən çıxma, mən çıxacağam, günə deyirdi, sən çıxma, mən çıxacağam. Gözlər məhək daşı kimi adamı özünə tərəf çəkirdi. Bu qızın gözəlliyi hər yerə yayıldı.
Bütün varlı-karlı adamların oğlanları qıza müştəri çıxdılar. Naxırçı Murtuzun oğlu Bahadır da Reyhana aşiq oldu, elçi göndərdi. Qızın həm atası, həm də anası razı oldu, qızlarını Bahadıra verib nişan taxdılar.
Bəli, gün gəldi, ay keçdi, Reyhanın atası xəstələnib, canını tapşırdı qızına. Gülcahan əri öləndən sonra tay ərə getməyib, qızı ilə kasıb daxmada yaşamağa başladı.
Günlərin bir günündə Reyhan şəhərin bir kənarına çıxıb, pencər yığırdı. Reyhan pencər yığmaqda olsun, gəlin sizə Əş-əş devdən xəbər verim.
Əş-əş dev Qülzəmi-Qaf şahının oğlu idi. Çox kəmfürsət bir kafir idi. Qəzadan, o günü Əş-əş dev havada seyr edirdi. Gözləri Reyhan pencər yığan yerə düşdü. Bir qədər aşağıya düşüb diqqətlə baxdıqda nə gördü... Bu qız o qədər gözəldi ki, dünyada misli-manəndi yoxdu.
Əş-əş dev bu nazəninə aşiqi-giriftari mahi-ruyi Reyhan oldu. Dev bir qara bulud olub qızın yanına düşdü. Reyhan gördü ki, hər tərəfi qara bulud basdı. İstədi getsin, dev onun gözlərinə göründü. Reyhan onu görən kimi dərhal bihuş olub, yerə yıxıldı. Əş-əş dev qızı çiyninə alıb havaya qalxdı. Bir azdan sonra özünü Qülzəmi-Qafda olan tilsimə yetirdi.
Dev Reyhanı bir zərrin taxt üzərində qoyub, üzünə gülab suyu səpdi, burnuna müşkü-ənbər iyi verdikdən sonra Reyhan huşa gəlib özünü devlərin yanında gördü. Dübarə bihuş olub yerə yıxıldı. Əş-əş dev çox çətinliklə qızı özünə gətirib dedi:
– Ey nazənin, nə üçün belə edirsən? Onu bil ki, səni mən gətirmişəm.
Mən səni behişt içində saxlayacağam.
Qız dedi:
– Məni nə üçün gətirmisən ey dev, mənə niyə əziyyət verirsən?
Əş-əş dev dedi:
– Ey qız, bil və agah ol, mən Qülzəmi-Qaf şahının oğlu Əş-əş devəm. Özündən savayı yeddi qardaşım var. Mən sənin hüsnü camalına aşiqəm. Səni özümə məşuq gətirmişəm.
Qız gözlərinin yaşını axıdıb dedi:
– Ey dev, mənim öz sevgilim var, məndən sənə məşuq olmaz!
Allah xatirinə, burax gedim!
Dev qəzəblənib dedi:
– Ölən yerin buradı, tay oranı görməzsən.
Qız öz-özünə fikir edib dedi: “Ey dili-qafil, nə qayırırsan? Əgər devin qılığına girib, onun üzünə yaxşı baxmasan, bu tilsimdən qurtara bilməzsən. Lazımdı ki, bununla xoş danışıb, bütün sirlərini öyrənib, burdan qurtaram. Əgər bunu edə bilməsəm özümü öldürüb, canımı bu ifritənin əlindən qurtararam. Bura tamam devlərin məkanıdı”.
Reyhan xoş sifətlə Əş-əş devin üzünə baxıb dedi:
– Çox yaxşı eləmisən, məni gətirmisən. Səndən yaxşısına getməyəcəyəm ki? Ancaq səndən bir təvəqqəm var.
Əş-əş dev dedi:
Reyhan bir az fikirləşdikdən sonra dedi:
– Ey Əş-əş dev, bizim adətimiz belədir ki, iyirmi səkkiz yaşa çatıncaya qədər, qızı ərə verməzlər, nişanlı saxlayarlar. İndi səndən xahiş edirəm, iyirmi səkkiz yaşım tamam oluncaya qədər mənə dəyməyəsən. Elə ki iyirmi səkkiz yaşım oldu, toyumu edib, qardaşımı da toya çağırarsan. Əgər bu dediklərimə əməl etməsən, onu bil ki, özümü öldürəcəyəm.
Əş-əş dev öz-özünə dedi: “buna yaxın getsəm, yəqin ki, özünü öldürəcək.
Bu bəni-adəmlərin nə axmaq adətləri var imiş? Yaxşısı budu ki, qızın dediklərinə əməl edim ki, məndən xoşu gəlsin. Bir də biz dev tayfasına doqquz il, on il çox vaxt deyil. Üç dəfə bir uzaq yerə səfər eləsəm, gəlib keçər. Mən də qıza toy edib, muradıma çataram”.
Əş-əş dev qıza dedi:
– Ey nazənin, sözlərinə əməl edərəm, dediyin vaxtı gözləyərəm.
Bu gündən devlə Reyhan çox mehriban dolanmağa başladı. Bunlar burda yaşamaqda olsunlar, al xəbəri Reyhanın anası Gülcahandan.
– Əgər mənim bir oğlum olsaydı, Reyhanı axtarıb tapardı. Ax oğul, oğul!..
Gülcahan oğul arzusunu çəkə-çəkə evlərinə gəlirdi. Yolda az qaldı susuzluqdan həlak olsun. Birtəhər özünü sürüyüb, bir su gölməçəsinin üstünə saldı. Arvad çox sevindi, gölməçədə olan suyu tamam içib qurtardı. Demə Gülcahan içdiyi su dərya atlarının ayğırının su içdiyi gölməçə imiş. Dərya ayğırı biyabana çıxanda həmişə buradan su içərmiş. Gülcahan bir qədər toxtayıb, yola davam etdi, axşam evinə çatdı. Bir müddət keçdi, bu gölməçə suyundan Gülcahanın boynunda uşaq qaldı. Onun bir oğlu oldu, bəeyni Rüstəm pəhləvan.
Gülcahanın ərsiz doğması böyük söz-sov oldu. Qohum-qardaş Gülcahanın üstünə gəlib onu öldürmək istədilər:
– De görək, bu uşağın atası kimdi? Düzünü deməsən, səni öldürəcəyik.
Gülcahan dedi:
– Bilin, agah olun, Reyhanı axtarmağa çıxmışdım. Yolda bərk susuzdadım.
Az qala susuzluqdan ölmüşdüm. Bir gölməçəyə rast gəldim.
Şəhər əhalisi böyükdən kiçiyə bu arvadın sözünə inandılar, dedilər ki, bu çox təmiz arvaddı, bunda bic iş olmaz. Bu əhvalatdan hamı şad olub, oğlanın adını Ayğır Həsən qoydular.
Bir gün Ayğır Həsən bir uşağı götürüb yerə vurdu. Uşaq ağlayaağlaya ona dedi:
– Əgər qoçaq oğlansan, get bacın Reyhanı devin əlindən al, sonra
gəl burda qoçaqlıq elə.
Ayğır Həsən bu sözü eşidən kimi dinməz-söyləməz evə gəldi, hirslə anası Gülcahana dedi:
– Ana, söylə görüm, mənim bacım Reyhanı hansı dev aparıb?
Anası hərçi danmaq istədi, oğlu əl çəkmədi. Axırda Ayğır Həsən dedi:
– Əgər düzünü deməsən, özümü öldürəcəyəm.
Gülcahan cana gəlib, qızı Reyhanın başına gələn əhvalatı tamam oğluna nağıl elədi. Bu əhvalatı eşitcək, qan Ayğır Həsənin beyninə sıçradı, qeyrəti cuşa gəlib dedi:
– Ana, bəs niyə bu əhvalatı bu vaxta kimi mənə demirdin?
Gülcahan dedi:
– Oğul, çünki sən hələ uşaqsan. O biri tərəfdən ürəyini xarab eləmək istəmirdim. Devlərin əlindən qız almaq çətin məsələdi, onlar adam əti yeyirlər. İndi bacını çoxdan yeyiblər.
Ayğır Həsən dedi:
– Ana, qorxma, mən gedib onların başlarına elə oyun gətirəcəyəm ki, bütün dünyada söylənsin.
Bu söhbətdən sonra Ayğır Həsən dəmirçi dükanına gəlib özünə bir gürz qayırtdırdı ki, başının böyüklüyü bir dağ qədər... Gürzü götürüb evə gəldi, dedi:
Gülcahan yalvarıb dedi:
– Oğul, gəl getmə. Devlər səni həlak edərlər, mənim başıma daş salarlar.
Nə qədər dedisə, Ayğır Həsəni yola gətirə bilmədi. Axırda tədarük görüb, çörək bağladı. Səhər olcaq Ayğır Həsən anası Gülcahanla öpüşüb xudahafizləşdi, üz biyabana qoydu. Az getdi, üz getdi, dərə, təpə, düz getdi, gördü ki, biyabanda bir nəfər adam hər qolunda bir dəyirman daşı ceyran qovub tutur. Ayğır Həsən buna yaxınlaşıb salam verdi. O adam Ayğır Həsənin salamını aldı. Ayğır Həsən dedi:
– Biz yay-oxla ceyran qovub vura bilmirik, bunun qoçaqlığına baxırsanmı?
Hər qolunda bir dəyirman daşı ceyran qovub tutur. Bu nə sirdi?
O adam dedi:
Ayğır Həsən razı oldu. Bunlar hər ikisi meydana atılıb, güləşməyə başladılar. Elə hücumla güləşirdilər ki, bir-birini çəkəndə dizləri kotan kimi yeri qazırdı. Axırda Ayğır Həsən cana gəldi, qüvvətini qollarına yığıb, bir həmlədə onu yerdən götürüb, başı üstündə dolandırdı, arxası üstündə yerə vurdu. Öldürmək istəyəndə bu adam dedi:
– Məni öldürmə, gəl yoldaş olaq. Sənə köməyim dəyər, adım da Cahankeşdi.
Ayğır Həsən dedi:
– Yox, yoldaş olmayaq, qardaş olaq.
Nagah gördülər ki, bir adam taza dağı yerindən götürüb köhnə dağın üstünə qoyur. Hər iki qardaş bu adamın yanına gəldilər, salam verib, özlərini ona tanış verdilər. O şəxs salamı alıb, əsil-nəcabətini onlara nişan verdi.
Ayğır Həsən irəli gəlib dedi:
– Biz bir parça daşı yerdən götürə bilmirik. Bunun qoçaqlığına baxırsanmı, bir dağı götürüb o biri dağın üstünə qoyur.
O adamın da adı Fəzahir idi. Fəzahir dedi:
– Qoçaq mən deyiləm, qoçaq atdan olan Ayğır Həsəndi. İnanmırsan gəl güləşək.
– Məni öldürmə, yoldaş olaq, sənə köməyim dəyər.
Ayğır Həsən dedi:
– Yoldaş yox, qardaş olaq.
Bunlar qardaş oldular. Hər üç qardaş yola düşüb bərri-biyabana üz qoydular. Bu minvalla otuz doqquz gün, otuz doqquz gecə yol getdilər.
Axırda bir elə məkana çıxdılar ki, ora həm ağaclıq, həm də otluq idi. Bu üç qardaş bu məkanı çox səfalı görüb burada qalmağı məsləhət bildilər. O gündən orada bir çadır qurub, ceyrandan-zaddan ov edib dolanırdılar. Hər gün bunların birisi çadırda qalıb çörəkdən-xörəkdən hazır edərdi. Qalanı isə ova gedərdi, axşam da qayıdardı. Bunlar burda keflə ömür keçirsin, gəl sənə xəbər verim Bərdan şəhərində Məhəmməd xanla Qəzənfər xandan.
Qəzənfər xanın Xavər və Zivər adlı iki qızı var idi, dünyada mislibərabərləri yox idi. Qardaşı Məhəmməd xanın da Güləndam adlı bir qızı var idi. Baxan deyərdi bir də baxım. Allahın kərəmi cuşa gələndə yaratmışdı. Bu qızların hər üçü ağ gün içərisində böyüyüb, on yeddi yaşa çatmışdılar. Günlərin bir günündə Xavər, Zivər və Güləndam başında qırx incəbelli qız Qəzənfər xanın nərgiz bağına səyahətə çıxmışdılar.
Bağda gəzib seyr edirdilər. Birdən üç dev havadan bunların yanına düşdü. Qızlar bu devləri görən kimi hamısı bihuş olub yerə yıxıldılar.
Devlər o saat hərəsi qızın birini çiyninə alıb havaya qalxdılar. Bir azdan sonra zülmət quyusuna yetişib, qızların hərəsini bir zərrin taxt üstünə qoydular. Üzlərinə gülab səpib, özlərinə gətirdilər. Devlər qızları çox kefsiz, qorxulu görüb dedilər:
– Ey nazəninlər, qorxmayın, biz sizi öldürməyə gətirməmişik. Sizi sevib gətirmişik. Heç xofa düşməyin.
Güləndam özünə toxtaqlıq verib dedi:
– Bəs nə üçün gətirmişsiniz?
Devlər dedilər:
– Bilin və agah olun, biz zülmət dünyasının padşahının oğlanlarıyıq.
Atamız bizə devlərdən qız almaq istədi. Biz qəbul etməyib dedik ki, gərək bəni-adəm qızları alaq. Atamızın acığı tutub bizi sürgün elədi. Biz həmin gündən, zülmət dünyasından işıqlı dünyaya yol olan bu zülmət quyusunda yaşayırıq. Biz bu gün də işıqlı dünyaya çıxıb özümüzə qız axtarırdıq ki, qəzadan siz nazəninlərə rast gəldik. İndi sizi özümüzə arvad gətirmişik. Bizdən qorxmayın.
Qızlar bildilər ki, devlərin əlindən ağlamaqla, sıtqamaqla qurtarmaq olmaz, ancaq burda hiylə lazımdı. Odur ki, hər üçü sözü bir yerə qoyub, dedilər:
– İndi ki, siz bizə aşiq olub, özünüzə arvad gətiribsiniz, biz də qəbul edirik. Bu şərtlə ki, gərək bizə elə toy edəsiniz ki, dünyada görünməmiş ola. Bizə zər-zibadan, xaradan paltar almalısınız, evimizdə olan dövlət, hamının evindən çox olmalıdı. Çünki biz xan qızlarıyıq, həmişə var-dövlət içərisində böyümüşük. Baxırıq, sizin evinizə, bu üç taxtdan başqa heç bir şey yoxdu. Devlər qüvvətdən çox, ağıldan az olarlar. Qızların felinə uyub dedilər:
– Ey nazəninlər, şərtinizə razıyıq. Az zaman içərisində bu quyunu dövlətlə, qızılla doldurarıq. Sizə elə bir toy edərik ki, dünyada edilməmiş olar.
Bu devlərin bəzisi böyük, bəzisi xırda idi. Ancaq hansı böyük, hansı kiçik olması məlum deyildi. Qızlar onlardan xəbər aldılar:
– Siz qocalırsınızmı?
Devlər dedilər:
– Biz bəni-insan kimi qocalmırıq. Bizim ölümümüz Süleyman peyğəmbərin hökmü ilədi. İndi biz böyük qardaşımızı sizin yanınızda qoyub, mal-dövlət gətirməyə gedirik.
Qızlar baxdılar ki, onların yanında qalan devin boyu bir qarış, saqqalı yeddi qarışdı.
Dedilər:
– Çox yaxşı oldu. Bu balaca kişi bizə nə edəcək, hər nə kefimiz istəsə edərik.
Bu üç dev zülmət dünyasına üz qoyub, mal-dövlət hazır etməyə başladılar. Bir az sonra qızlara zər-zibadan o qədər paltar gətirdilər ki, həddi, hesabı olmadı. Bundan başqa çoxlu qızıl, gümüş də gətirdilər.
Gətirdikləri şeyləri qoyub genə də mal-dövlət gətirməyə uzaq səfərə çıxdılar. Devlər mal-dövlət toplamaqda, qızlar zülmət quyusunda yaxşı paltar geyib, yaxşı yemək yeyib, ömür sürməkdə olsun, indi sizə boyu bir qarış, saqqalı yeddi qarış devdən xəbər verim.
Boyu bir qarış saqqalı yeddi qarış dev qardaşları gedəndən sonra, həmişə zülmət quyusu ilə işıqlı dünyaya çıxıb əlinə düşəndən çalıb-çapıb yenə qayıdardı qızların yanına. Günlərin bir günü genə işıqlı dünyaya çıxmışdı. Qəzadan güzarı Ayğır Həsəngilin çadırına düşdü.
Gördü ki, burda yaxşı xörək bişirirlər. Yaxına gəlib dedi:
– Ey bəni-adəm, xörəkdən bir qədər də ver mən yeyim.
Bugünkü növbət Fəzahirin idi. Gördü ki, bunun boyu bir qarış, saqqalı yeddi qarışdı, dedi:
– Ey ifritə, sən hara, bura hara? Tez buradan get, yoxsa səni iki parça edərəm.
Dev bir söz demədi. Saqqalından bir tük çəkdi, Fəzahirin əl-ayağını bağlayıb, üstündə oturdu, xörəyi tamam yedikdən sonra havaya qalxdı, zülmət quyusuna gəldi. Hannan-hana Fəzahir durub, nə qədər axtardı, kimsəni tapmadı. Axırda kor-peşman çadırda oturdu. Ayğır Həsənlə Cahankeş evə gəlib gördülər ki, xörək-zad yoxdu, səbəbini soruşdular. Fəzahir danıb dedi:
Qayıdanda gördüm ki, qovurma aşıb ocağa tökülüb, tamam yanıb.
Bəli, bu axşam qardaşlar birtəhər dolandılar. Sabah olanda Cahankeşi yemək hazırlamağa qoyub, o biriləri ova getdilər. Cahankeş xörəyi hazır etmişdi, gördü ki, boyu bir qarış, saqqalı yeddi qarış bir adam içəri girib dedi:
– O xörəkdən bir az mənə ver, yeyim.
Cahankeş gec tərpəndi. Boyu bir qarış, saqqalı yeddi qarış saqqalından bir tük çəkib Cahankeşin əl-ayağını bağladı, üstündə oturub xörəyi yedi, sonra çıxıb getdi. Cahankeş qaldı məəttəl. Axşam qardaşlar gəlib gördülər ki, xörək yoxdu. Səbəbini soruşdular. Cahankeş utanıb boynundan atmağa çalışdı. Fəzahir dedi:
– Qardaş, utanma, sənin başına gələn oyun mənim də başıma gəlib.
– O nə oyundu?
Fəzahir dedi:
– Boyu bir qarış, saqqalı yeddi qarış dev saqqalının tükü ilə əl-qolumu bağlayıb, xörəyi alıb yedi.
Cahankeş də boynuna aldı. Əhvalatı Ayğır Həsənə nağıl elədilər.
Ayğır Həsən əhvalatdan baxəbər olub dedi:
– Nə üçün utanırsınız? Devlərdə sehr-cadu çox olar. İndi sabah siz ova gedin, gəlib görərsiniz, mən onun başına nə oyun gətirəcəyəm.
Səhər olan kimi Cahankeşlə Fəzahir ova getdilər. Ayğır Həsən xörəyi günortaya kimi hazır edib, yoldaşlarını gözləyirdi. Bir də gördü ki, budu, boyu bir qarış, saqqalı yeddi qarış gəlir. Bu Ayğır Həsəndən xörək istədi. Ayğır Həsən vermədi. Dev saqqalından bir tük çəkib, istədi Ayğır Həsənin əl-qolunu bağlasın, xörəyi yesin. Ayğır Həsən tez yerindən qalxıb boyu bir qarış, saqqalı yeddi qarışın saqqalından tutub göydən asdı. Ayğır Həsən xörəyə baxmağa gedəndə, dev çapaladı, onun saqqalı dibdən qopub dirəkdə qaldı, özü də kor-peşman saqqalının qanı axa-axa zülmət quyusuna gəldi.
Qızlar gördülər ki, devin yeddi qarış saqqalı dibdən qopub, özü də al qan içindədi. Ondan soruşdular: Bu nə işdi başına gəlib?
Boyu bir qarış, saqqalı yeddi qarış əhvalatı qızlara nağıl elədi. Qızlar batində şad olub dedilər:
– Ey Allah, özün rəhm et! Bəlkə bu devi qanına boyayan bizi də zülmət dünyasından xilas edib, işıqlı vətənimizə apardı.
Eşit Ayğır Həsəndən. Ayğır Həsən xörəyə baxmaqdan geri qayıdıb ha axtardı, devi tapmadı. Gördü ki, saqqalı qopub ağacda qalıb, amma özü qanı axa-axa gedib. Dedi:
– Eybi yoxdu, sabah yoldaşlarımla onu izləyib, harda olsa taparam.
Axşam qardaşları gəlib gördülər ki, xörək hazırdı. Bunların başına oyun gətirən devin saqqalı Ayğır Həsənin yanındadı. Çox şad olub dedilər:
– Ey pəhləvan, o devi nə cür həlak etdin?
Ayğır Həsən əhvalatı nağıl edib dedi:
– Gərək sabah onun izi ilə gedib, harda olsa tapıb öldürək. Yoxsa onun yoldaşları bu işi bilsələr, bizi qırarlar.
Hər üçü razı oldular, çörək yeyib, yatdılar. Sabah olan kimi hər üç pəhləvan yola düşüb, qanın rəddi (İz) ilə düz zülmət quyusunun başına gəldilər. Gördülər ki, dev qanı axa-axa gəlib bu quyuya girib. Ayğır Həsən dedi:
Qardaşlar razı oldular. Fəzahirlə Cahankeş kəmənd hazır edib dedilər:
– Yaxşı, razıyıq. Allah bizə yar olsun.
Ayğır Həsən kəməndi Fəzahirin belinə bağlayıb quyuya salladı.
Fəzahir dedi:
– Qardaş, getmək mümkün olmasa, yandım deyəcəyəm, məni yuxarı çəkərsiniz.
Bunlar yaxşı deyib, Fəzahiri zülmət quyusuna salladılar. Bir qədərdən sonra Fəzahir qışqırdı:
Onu geri çəkdilər. Ondan sonra Cahankeşi quyuya salladılar. Bu da qışqırdı:
– Ay aman, yandım!
Bunu da geri çəkdilər. Ayğır Həsən dedi:
– Məni quyuya sallayın, nə qədər “yandım” desəm, geri çəkməyin.
Bəli, Ayğır Həsəni quyuya salladılar. Nə qədər “yandım” dedi,
geri çəkmədilər. Axırda Ayğır Həsən zülmət quyusunun dibinə çatdı.
Özü də demişdi ki, quyunun dibinə çatanda kəməndi bir dəfə tərpədəcəyəm.
O zaman kəməndi geri çəkərsiniz.
Ayğır Həsən quyunun dibində bir tərəfə getdi, gördü ki, bir ev var. İçəri girib baxdı ki, elə həmən dev də burdadı. Ona bir gürz vurub, cəhənnəmə vasil elədi. Qızları gördü. Onların yanına getmək istəyəndə qapı açıldı, bir nahamvar dev içəri girdi. Ayğır Həsən bunu görcək fürsət verməyib ona elə bir qılınc vurdu ki, dev iki parça oldu. Bunun dalınca iki dev qardaş daxil oldu. Ayğır Həsən qılınca dolub hər ikisini öldürdü. Bundan sonra qızların yanına gəlib bu sirri onlardan soruşdu. Qızlar Allaha şükür edib, həmi öz əhvalatlarını, həmi də devlərin əhvalatlarını Ayğır Həsənə, mən sizə söylədiyim kimi, nağıl elədilər. Sonra Ayğır Həsən bacısı Reyhanı bunlardan soruşdu.
– Bilmirik.
Ayğır Həsən qızları götürüb quyuya gəldi. Ayğır Həsən Xavərlə Zivəri bir kəməndə bağladı, qardaşları çəkdilər. Sonra devlərin maldövlətini, cavahiratını çıxartdı... Axırda Güləndamı çıxartmaq istədikdə qız dedi:
– İnsan övladına etibar yoxdu. Necə ki, görürsən, mən misilsiz gözələm.
Qorxuram kənara çıxanda mənə aşiq olub ipi kəsib səni quyuda qoyalar. Qabaqca sən çıx, sonra məni çəkərsən.
Ayğır Həsən dedi:
– Elə şey olmaz, mən onlara inanıram.
Güləndam dedi:
– Mən bilirəm, dediyim olacaq. İndi kef sənindi, nə eləyirsən, elə.
Şər deməsən xeyir gəlməz, sənin kəməndini kəsib, quyunun dibinə salsalar, onda sən zülmət dünyasına düşəcəksən. Haman zülmət dünyası ilə üç gün yol gedərsən. Dördüncü gün bəni-insanların ölkəsinə çatacaqsan. Zülmət dünyasından olan bəni-insanların padşahı Mürsəl padşahdı. Bəlkə ondan sənə nicat oldu.
Qız sözün tamam eləyən kimi Ayğır Həsən ipi tərpətdi. Qardaşlar qızı yuxarı çəkib gördülər, bu qız deyil, xalis mələkdi. Fikirləşdilər ki, Ayğır Həsən çıxsa, bu qızı özünə götürəcək. Bəli, növbə Ayğır Həsənə gələndə ipi kəsib, onu quyunun dibinə saldılar. Güləndam bunu belə görüb qızlara dedi:
– İndi ki, belə oldu, hiylə ilə dolanıb bunların başına oyun gətirməliyik.
Hankı qız mənim sözümdən çıxsa onu öldürəcəyəm.
Bəli, qızları götürüb çadırlarına apardılar, dedilər:
– Yeriniz yaxşıdırmı? Nə vaxt toyumuzu edək?
Qızlar dedilər:
– Yaxşı yerdi. Bir neçə il dolanaq, sonra atamızın yanına gedib, toyumuzu edərik.
Hamısı qəbul edib, orada qalası oldular.
– Qarı nənə, Allah qonağı saxlarsanmı?
Qarı onu qonaq saxladı. Axşam gördü ki, qarı ağlayır. Soruşdu:
– Qarı nənə, niyə ağlayırsan?
Qarı dedi:
– Qadan alım, bir bulağımız var idi, qabağını bir əjdaha kəsib suyunu içir. Hər həftə əjdahanın ağzına bir qız atırıq, başı qızı yeməyə qarışır, bir az su götürürük. Mürsəl padşahın gözünün ağı-qarası bir qızı var, sabah onu əjdahanın ağzına atacaqlar. Onun üçün ağlayıram.
Ayğır Həsən dedi:
– Qarı nənə, mən sabah əjdahanı öldürüb, sizi zülmdən xilas edərəm.
Bəli, sabah açıldı. Şah qızı Dilşadın əlinə bir qab xörək verib, əjdahaya tərəf göndərdilər. Ayğır Həsən qızın əlindən xörəyi alıb, sonra
əjdahaya elə bir gürz vurdu ki, o saat öldü.
Bəli, oğlanı təntənə ilə Mürsəl şahın yanına apardılar. Mürsəl şah Ayğır Həsənə dedi:
– Oğlan, sən bizim eli susuzluqdan xilas edib, əjdahanı öldürmüsən.
İndi məndən nə xələt istəyirsən?
Ayğır Həsən dedi:
– Şah sağ olsun, səndən heç zad istəmirəm. Məni işıqlı dünyaya çıxart.
Mürsəl şah o saat barigahda olan zümrüd quşunu çağırıb dedi:
– Bu oğlanı işıqlı dünyaya çıxardarsan.
Zümrüd quşu oğlanı götürüb havaya qalxdı və mənzil kəsib işıqlı dünyaya çıxartdı. Zümrüd ondan ayrılmaq istəyəndə Ayğır Həsən dedi:
– Ey Zümrüd, çox yerlər görmüşsən. Mənim bacımın yerini bilirsənsə, Allah xatirinə mənə söylə.
Zümrüd dedi:
– Ey pəhləvan, sənin bacın Qülzəmi-Qaf padşahının oğlunun əlindədi.
Qız on yeddi il ondan vaxt almışdı. İndi vaxtları tamamdı. Dev ona toy edəcək.
Ayğır Həsən çox şad oldu. Zümrüddən ayrılıb dedi:
– Əvvəlcə gedim, namərd yoldaşlarımı öldürüm, sonra bacımı xilas etməyə gedim.
Ayğır Həsən yola rəvan olub düz çadırlarına gəldi, gördü ki, Cahankeşlə Fəzahir kefdədilər. O saat qılıncı çəkib, onların hər ikisini öldürdü. Qızları götürüb, öz şəhərlərinə getdi. Qızları orada qoyub, özü bacısını xilas etmək üçün yola düşdü. Az getdi, üz getdi, dərə, təpə, düz getdi, ta gedib Qülzəmi-Qafa çıxdı. Qülzəmi-Qaf padşahının oğlu onun qabağına çıxdı. Ayğır Həsən qırx gün, qırx gecə dava edib, devi öldürdü, tilsimini dağıtdı. Gəzib bacısı Reyhanın mənzilini tapdı.
– Qülzəmi-Qaf məni tilsimə salıb. Onu öldürməsən, məni apara bilməzsən.
Ayğır Həsən soruşdu:
– O hardadı?
Reyhan dedi:
– Qırxıncı otaqdadı.
Ayğır Həsən qırxıncı otağa gedib dev padşahını öldürdü. Sonra bacısının yanına gəlib qiymətdən ağır, vəzncə yüngül şeylərdən götürüb yola düşdülər, gəlib şəhərlərinə çatdılar.
Ayğır Həsən Güləndama qırx gün, qırx gecə toy, edib öz şəhərlərinə getdi. Anası ilə görüşdülər, öpüşdülər. Bir müddət sonra Bahadır öz nişanlısı Reyhana elçi göndərdi. Ayğır Həsən elçini geri qaytarıb dedi:
– Mənim yüz it küçüyüm olsa, birini sənin kimi biqeyrətə, qorxağa vermərəm. Get özünə bab tap.
Ayğır Həsən bacısını bir qeyrətli oğlana verdi.
Onlar şad-xürrəm ömür sürüb, dövran keçirdilər."
"Biri varıymış, biri yoxuymuş, Allah varıymış, şəriki yoxuymuş, bir qarının bir keçəl nəvəsi varıymış. Bunlar çox kasıblıxnan dolanırlarmış. Qarı hər gün bir kələf ip əyirib verirmiş nəvəsinə ki, aparıb bazarda satıb soğannan çörək alsın. Yenə bir gün qarı bir kələf ip əyirib verdi keçələ ki, satıb çörək alsın. Keçəl kələfi götürüb gəldi bazara. Gördü yolun ortasında bir hay-küy var ki, gəl görəsən, adamlar bir-birinə qarışıb, hərənin əlində bir yekə dəyənək bir iti döyürlər. Yazıx it gah ora qaçır, gah bura, heç kim ona qahmar çıxmır. Elə qalıb zingildəyə-zingildəyə.
Keçəlin ürəyi yumşaldı, itə yazığı gəldi, irəli durub dedi:
– Ay camaat, bu Allahın heyvanı sizə neyləyib ki, onu döyüb öldürürsünüz? İti öldürməynən əlinizə nə gələcək, alın bu kələfi sizə verim, o iti verin mənə. Adamlar ipi alıb, iti verdilər keçələ. Keçəl iti götürüb qayıtdı evlərinə.
Qapıdan içəri girəndə anası gördü ki, keçəl əli boş, yanında da bir it küçüyü gətirib, odu ki, dedi:
– Ay oğul, bəs çörək almadın?
Keçəl dedi:
– Ay nənə, yolda gördüm ki, bu iti döyüb öldürürlər, yazığım gəldi, kələfi verib bu iti aldım.
Arvad gördü ki, çərən-pərən eləməynən heç nə çıxmıyacaq, əlacı kəsilib bir söz demədi. Bir az acığı soyuyannan sonra yenə bir kələf ip əyirib verdi keçələ, özü də bərk-bərk tapşırdı ki, bu dəfə də çörəksiz qayıtsan vay halına. Bəli, keçəl dinməz-söyləməz kələfi götürüb getdi bazara. İndi də gördü ki, bazarda bir pişiyi döyürlər. İrəli durub adamlardan soruşdu ki, bu yazıq pişiyin taqsırı nədi ki, onu döyürlər? Dedilər ki, qəssab tükənindən ət oğurlayıb, odu ki, döyürlər. Keçəl dedi:
– Ə, ac olsanız elə siz də oğurlayarsınız da, alın bu ipi verim sizə, o pişiyi verin mənə.
Adamlar ipi alıb pişiyi verdilər keçələ. Keçəl indi də pişiyi götürüb gəldi evlərinə. Qarı gördü ki, keçəl gəlir, amma qucağında çörək əvəzinə bir pişik gətirir. Qarı ağzın açıb gözün yumdu, gözün açıb ağzın yumdu, əlinə keçən daşı, kəsəyi keçəlin təpəsinə vurdu ki, əyə, acınnan ölürük, yeməyə bir tikə çörək tapmırıq, hələ gedib it-pişik də gətirirsən. Keçəl gördü ki, anası düz deyir, and içdi ki, bu dəfə da heç nə almıyacam. Qarı deyinə-deyinə bir kələf də ip əyirib verdi keçələ, özünə də tapşırdı ki, əgər bu dəfə də əliboş qayıtsan, evə gəlmə. Keçəl kələfi götürüb bazara getdi, satıb çörək aldı, evlərinə qayıtdı. Axşam çörəklərini yeyib, bir az da it-pişiyə verib yatdılar. Keçəl gecə yatanda fikirləşirdi ki, yaxşı, mən bu itnən-pişiyi ki, gətirmişəm, özümüz yeməyə çörək tapmırıq, onlara nə verəcəm. Birdən ağlına gəldi ki, sabah itnən pişiyi də götürüb meşəyə apararam, bəlkə orda tülküdən, çaqqaldan, ətdən-mətdən bir şey tapıb yedilər. Bu fikirnən keçəl yatdı, səhər nənəsinə deyib itnən pişiyi də özüynən apardı. Bunlar o qədər yol getdilər ki, lap yoruldular. Çıxdılar bir hündür dağın başına. Keçəl gördü ki, bir mağaranın qabağında üç div1 var, vallah bunlar bir bədheybət divdilər, adam baxanda az qalır bağrı çatlasın; qulaxları lavaş boyda, dişləri fil dişi boyda, nəfəs alanda burunları dəmirçi körüyü kimi qalxır-düşür. Dırnaxları kotan kimi, özü də bir-birinin quyruğundan, buynuzundan yapışıb dalaşırlar. Keçəl bunları görən kimi istədi qaçsın, birdən it hürdü, divlər səs eşidib tez keçəli tutdular. Keçəl qorxusundan bilmədi neyləsin. Yeddi başlı div dedi:
– Ey bəni insan, qorxma, bizim şərtimizi kəs, sənnən işimiz olmasın.
Keçəl dedi:
– Nə üstdə dava eləyirsiniz?
Üç başlı div dedi:
– Biz üç div iki qiymətli şey tapmışıq, biri həzrət Süleymanın xalçası, biri də üzüyüdü. Xalçanın üstündə oturub desən ki, məni həzrət Süleymanın eşqinə filan yerə apar, o saat aparacaq, üzükdən də nə dilək istəsən hazır olacaq. Bu iki şeyi üç divin arasında bölə bilmirik.
Keçəl fikirləşdi ki, bu divlərin əlindən qurtarmaq üçün bir yaxşı fənd işlətsin. Odu ki, dedi:
– Ay div qardaşlar, siz o şeyləri qoyun mənim yanımda. Mən bu dağın başından uzağa bir daş atım, siz üçünüz də gedin o daşın dalıncan, kim daşı tez gətirsə xalça onun, üzük ikinci gələnin, kim lap axırda gəlsə, daha öz baxtından küssün.
Bəli, keçəl bir yekə daşı dağ aşağı yumarladı, daş təpəsi aşağı elə gedirdi ki, ildırım kimi. Divlər də daşın dalınca qaçırdılar. Elə divlər bir az aralanan kimi keçəl üzüyü barmağına taxıb, itiynən pişiyini də xalçanın üstünə oturdub dedi:
– Ey xalça, həzrət Süleyman eşqinə bizi apar düz evimizə.
O saat xalça göyə qalxıb bunları apardı. Keçəl göydən baxıb gördü ki, dəryanın qırağıynan gedirlər. Yadına düşdü ki, itnən pişik də acdı, evdə anasının da yeməyə heç nəyi yoxdu. Öz-özünə dedi: Elə bu dəryanın qırağında yerə düşüb bir az balıxdan-zaddan tutsam yaxşı olar. Bu fikirnən dəryanın qırağında xalçaya dedi:
Xalça o saat bunları yerə endirdi. Keçəl üzüyü barmağından çıxardıb dedi:
– Ey üzük, həzrət Süleyman eşqinə bizə bir-iki balıx yetir.
Söz keçəlin ağzınnan çıxan kimi o saat gördülər ki, bir yekə ana balıx sudan iki balasını çıxardıb dedi:
– Alın, ikicə balam var, onu da sizə peşkəş verirəm.
Keçəl balıxları alıb, bir az çır-çırpı yığıb, bir yaxşı ocaq çatdı. Balığın birini kabab bişirdi. İtnən pişiyə də verəndə onlar yemədilər. Keçəl nə qədər elədisə yemədilər. Axırda keçəl dedi ki, ay Allahın heyvanları, niyə naşükürlük eləyirsiniz, yeyin də. Birdən it dilə gəlib dedi:
– Ey keçəl qardaş, biz naşükür deyilik, bizim insafımız götürmür ki, onu yeyək. O ana balığın cəmi iki balası vardı, onların ikisini də sənə peşkəş eləyəndə, gərək sən insafa gəlib balasının birini özünə qaytaraydın. Amma sən bunu eləmədin. Odu ki, bunun altını çəkəcəksən.
Balığın gözü balalarının dalınca qalmışdı, odu ki, yemədik. Bu söhbətdən sonra keçəl gördü ki, səhv eləyib. Durdu dəryanın qırağında əllərini yumağa, bir-iki ovuc su götürüb əllərini oxalayırdı ki, birdən üzük barmağından sürüşüb düşdü dəryaya, nə qədər axtardısa tapa bilmədi. Axırda kor-peşman evlərinə qayıtdı. Evləri lap yaxındaydı deyin, bu dəfə heç xalçaya da minmədi, büküb qoltuğuna vurdu, başladı getməyə, itnən pişik də bu işə peşman olmuşdular. Odu ki, dedilər:
– Ay qardaş, sən get, biz bir az buralarda hərlənək, görək üzüyü tapa bilərikmi?
Keçəl gəldi evlərinə, itnən pişik qaldılar dəryanın qırağında. Birdə gördülər ki, bir qoca balıxçı gəlib torunu atıb dəryaya, başladı balıx tutmağa. Qocanın toruna bir yekə balıx düşdü, ha çəkdisə gücü çatmadı. İt dişiynən toru tutub çəkdi, qocaya kömək elədi. Toru bir təhər kənara çıxardılar, içindən bir yekə balıx çıxdı. Qoca fikirləşdi ki, bu itnən pişik buna kömək elədilər. Odu ki, balığın qarnını yarıb içalatını itnən pişiyin qabağına atdı ki, yazıxdılar, acdılar, yeyib doysunnar. İtnən pişik leşin içini axdarıb üzüyü ordan tapdılar. Sevinə-sevinə aparıb keçələ verdilər. Keçəl üzüyü alıb itnən pişiyin başını sığalladı, onlara çoxlu yemək verib razılıq elədi. Keçəlin keyfi kökəldi, nənəsinə dedi:
Qarı dedi:
– A bala, neyləyirsən kimdi?
– Alıb özümə arvad eləyəcəm.
Nənəsi dedi:
– A bala, kirimişcə otur yerində, sən bir keçəlin biri, yatmağa heç yorğan-döşəyin də yoxdu, elə gözəl qızlar padşahlarda olur, onu da ki, sənə verməzdər.
Keçəl dedi:
– Sənin oralarnan işin olmasın, sən de görüm, gözəl qız kimin qızıdı?
Arvad dedi:
– Oğul, mən eşitmişəm ki, ən gözəl qız Hindistan padşahının kiçik qızıdı, amma onun da nişannısı var.
Keçəl dedi:
– Eybi yoxdu, mən o qızı alıb gətirəcəm.
Səhər keçəl durub üzüyü dilinin altına qoyub dedi:
– Üzük, həzrət Süleyman eşqinə sənnən bir imarət istəyirəm bir kərpici qızıldan, bir kərpici gümüşdən Özü də o qədər hündür olsun ki, başı bulutdan, binəsi yerdən nəm çəksin.
O saat bir də gördü ki, gurultu-nəriltiynən bir imarət hazır oldu ki, keçəlin dediyinnən də qəşəng. Keçəlin nənəsi bu işə lap məhəttəl qaldı. Keçəl dedi:
– Nənə, ev hazırdı, mən gedirəm indi də haman qızı gətirəm.
Keçəl xalçanın üstündə oturub dedi:
– Xalça, həzrət Süleyman eşqinə məni apar Hindistan padşahının torpağına.
O saat xalça göyə qalxıb keçəli apardı Hindistan torpağına, düz padşahın evinin qabağında qoydu yerə. Elə bu vaxtıydı ki, padşahın qızı aynadan küçəyə baxırdı. Keçəl, qızı görən kimi az qaldı ağlı başından çıxsın, o saat dedi:
Tez üzüyü dilinin altına qoyub dedi:
– Üzük, sənnən istəyirəm ki, padşahın bu gözəl qızı bu saat mənim bu xalçamın üstündə olsun.
O dəyqə gördü ki, qız xalçanın üstədi. Dedi:
– Xalça, bizi həzrət Süleyman eşqinə, apar öz evimizə.
Xalça göyə qalxıb bunları düz gətirdi bir kərpici qızıl, bir kərpici gümüşdən olan imarətin içinə. Qız baxıb gördü ki, bura elə bir imarətdi ki, heç onun atası yuxusunda da görə bilməzdi. Qərəz, qıznan bir günbeş gün belə burda ömür sürsünlər, görək Hindistan padşahı neylədi...
Hindistan padşahı bir də xəbər tutdu ki, bəs qızı yoxa çəkilib. Hər yerə adam saldırdı, car çəkdirdi, qızdan bir sorax çıxmadı ki, çıxmadı. Axırda padşah baş vəzirin yanına çağırtdırıb dedi:
Vəzir dedi:
– Qibleyi-aləm, mən neçə gündü fikirləşirəm, çox götür-qoy eləmişəm, çoxlu rəmmallar çağırmışam; heç biri ağıllı bir söz deyə bilmir.
Bircə rəmmal dedi ki, qızı bir keçəl oğlan aparıb, özü də bir kərpici qızıl, bir kərpici gümüş bir imarətdə saxlayır. İndi bircə ümidim ona gəlir ki, bir küp qarısı tapax, göndərək hər yeri axtarsın, bəlkə bir xəbər gətirə bildi.
Padşah o saat əmr elədi bir küpə girən qarı tapıb gətirdilər. Padşah baxıb gördü bu elə bir qarıdı ki, üzünə baxan gərək kəffarə verə. Gözləri çaş, ağzı əyri, qılçası topal, beli donqar, qaş-qabağınnan da ki, lap zəhirmar tökülür. Padşah dedi:
– Vəzir, bu şil-kütün biridi, düz yerdə yeriyə bilmir ağlım kəsmir ki, bunun əlinnən iş gələ.
Qarı dedi:
– Ey padşah, sən mənim sür-süfətimə baxma, gördüyüm işə bax. De görüm məni neyləyirsən çağırıb?
– Qarı, mənim qızım birdən-birə yoxa çəkilib. Hər yeri ələk-fələk eləmişəm, tapa bilmirəm. Əgər sən onu tapa bilsən, nə istəsən verərəm.
Qarı gülüb dedi:
– Elə bu?
– Bu azdı?
Qarı dedi:
– Sağ olmuş, belə işlər mənim əlimdə su içimi kimi bir şeydi. Günü bu gün taparam, amma gərək mənə xələt verəsən. Padşah o saat əlin atıb qarının ovcuna bir xışma qızıl basdı. Qarı qızılı görən kimi gözləri siçan tutmuş pişik kimi dörd oldu. O saat dabanına tüpürüb evdən çıxdı. Vəzir, vəkil qarının dalınca baxıb gördülər ki, elə bil ki, hacıleyləkdi. Qarı evinə gəlib girdi küpün içinə, puçunu burdu, o saat küp gurultuynan-pırıltıynan qalxdı düz yeddinci göyə. Qarı küpün içində göydə hər yeri devran eləyirdi, bir də gördü ki, uzaxda bir imarət görünür, elə bil gün çıxıb hər yerə işıx salır. Küpü düz sürdü o tərəfə, gəlib şəhər qırağında bir xarabalıxda endi yerə, küpdən çıxıb özünə yetmiş yerdən sığal verdi, bir əlinə əsa, bir əlinə də təsbeh alıb gəldi həmən imarətin qabağına. O qədər güddü ki, gördü padşahın qızı küləfirəngiyə çıxıb baxır. Tez qarı gəlib küləfirənginin yanından keçəndə birdən ayağını boş qoyub yıxıldı yerə, başladı yalannan ax-uf eliyib zarımağa. Qızın qarıya yazığı gəldi, nökərlərə əmr elədi ki, gedin o qarını gətirin evə, bir az çörəkdənzaddan verək. Nökərlər gedib qarını yerdən qaldırıb gətirdilər qızın yanına. Yaxşı deyiblər kor nə istər iki göz, biri əyri, biri düz. Elə qarı da bunu istəyirdi ki, özünü bir təhər qızın yanına salsın.
Qız qarını görən kimi dedi:
– Qarı nənə, hara gedirdin, niyə yıxıldın?
Qarı təsbehini çevirə-çevirə dedi:
– Qızım, bu cahi-cəlal ki, görürsən, heç bir padşahda ola bilməz, bəs sənin ərin bu boyda dövləti hardan alıb?
Qız dedi:
– Qarı nənə, vallah bilmirəm.
Qarı gördü fürsətdi, tez dedi:
– Onda yəqin ərin səni istəmir.
Qız dedi:
– Yox qarı nənə, o mənnən ötəri ölür.
Qarı dedi:
– Qızım, onlar hamısı sözdü, əgər ərin səni istəsə, öz sirrini sənə deyər.
Qarı sözünü qurtarıb qalxdı ayağa getməyə. Qız yalvardı ki, qarı nənə, sən allah sabah da gəl bizə, bir az söhbət elə, təkəm, yaman darıxıram. Qarı, baş üstə, nənən sənə qurban, deyib getdi.
Axşam oldu, keçəl evə gələndə gördü arvadının qaşqabağı yernən gedir. Dedi:
– Sənə nə olub?
Qız dedi:
– Sən məni istəmirsən.
Keçəl dedi:
Qız dedi:
– Məni istəsən bu var-dövləti hardan almağının sirrini mənə deyərsən. Keçəl nə qədər istədi deməsin, gördü olmur, qız əl çəkmir. Axırda əlacı kəsildi, dedi ki, hal-qəziyə dilimin altında bir üzük var, onu əlimdə tutub desəm ki, həzrət Süleyman eşqinə filan şey filan olsun, o saat o dediyim şey olur. Bu yerə saldığımız yaşıl xalçanın da üstə çıxıb desəm ki, xalça, məni həzrət Süleyman eşqinə filan şəhərə apar, xalça o saat quş kimi uçub məni ora aparar. Bütün bu cah-cəlalı bu üzüynən xalçanın köməyiynən düzəltmişəm. Qız ərindən bu sözləri eşidəndən sonra rahat yatdı.
Səhər oldu, günorta üstü qarı əsasını yerə diriyə-diriyə yenə gəldi qızın yanına, o yandan, bu yandan söhbət eliyənnən sonra qız dedi:
– Qarı nənə, axşam ərimdən öyrəndim ki, bu dövləti hardan alıb. Qız keçəlin dediklərini tamam qarıya söylədi. Qarı istədiyinə çatmışdı deyin bu gün dünənkinnən də şirin söhbət elədi. Axşam oldu, keçəl gəldi, amma qarı getmək istəmədi. Yalannan özün yerə yıxıb dedi:
Qarı yalannan bir hay-şüyən saldı ki, vay qarannıx düşdü, mən necə gedəcəm. Qız dedi:
– Qarı nənə, nə çoxdu yerimiz, bu gecə bizdə yatarsan, sabah yaxşı olub gedərsən.
Elə qarı da bunu istəyirdi. O saat qızı qucaqlayıb marçahamarç o üzünnən, bu üzünnən öpüb dedi:
– Qızım, səni görüm xoşbaxt olasan, qalmışdım fikirdə ki, bu sancıynan mən hara gedəcəm.
Gecə yatmax vaxtı gələndə qarının yerini qapının yanınnan saldılar. Qıznan oğlan da evin yuxarı başında hərəsi bir yer salıb yatdılar. Gecənin bir vaxtı imansız qarı durub bunların burnuna bihuşdarı iylətdi, barmağıynan oğlanın burnunu tutdu, oğlanın nəfəsi darıxdı, ağzını açdı, qarı əlini salıb dilinin altınnan üzüyü götürdü. Dəstəmaz alıb namaz qıldı, xalçanın üstündə oturub üzüyə dedi:
– Xalça, həzrət Süleyman eşqinə qıznan məni bu imarətlə bərabər apar Hindistan padşahının torpağına.
– İndi gedib qızına baxa bilərsən.
Padşah vəziri də götürüb getdi qızının yanına, gördü doğrudan belə bir imarət heç bir padşahın torpağında yoxdu. Özü də qızı hələ yuxudan ayılmayıb. Padşah qızını ayıldıb başladı dərdləşməyə. Bunları burda qoyax, görək keçəlin başına nə gəldi. Keçəl bir də ayılıb gördü ki, nə qız, nə ev, lələ köçüb yurdu qalıb. Qoca nənəsiynən öz köhnə evlərində bir cırıx həsirin üstə qalıblar. O saat barmağını dişlədi ki, bizi didərgin salan yəqin o qarı olacaq. Arvadımın dili difdimiş
Keçəl dedi:
– Nənə, yenə ipdən-zaddan əyir, aparım satım, bir az əppək alım. Arvadın əlacı kəsildi, cəhrəni, iyi götürüb bir az yun əyirib iplik elədi verdi keçələ ki, aparıb satsın. Keçəl dedi:
– Eh, ay nənə, bunnan nə çıxacax, bir-iki qəpik-quruş verələr, ya verməyələr.
Nənəsi dedi:
– Ay oğul, neyliyim əlimnən ayrı iş gəlmir.
Keçəl dedi:
– Ay nənə, kasıbın baxdı olmaz, cibimdə bir sağ yer yoxdu ki, qəpik-quruşumu3 ora qoyam, qorxuram itə. Bəlkə köhnə-kürüş bir kisədənzaddan ola?
Nənəsi dedi:
– Bıy, ay oğul, yaxşı yadıma saldın, dədənnən üç şey qalıb, bir pul kisəsi, bir düdük, bir də papax. Dədən həmişə deyərdi ki, bunları divlərin zağasınnan tapıb. Mən elə o vaxtdan onları sandıxda saxlayırdım, gətirim torbanı verim.
Arvad gətirib boş kisəni nəvəsinə verdi. Keçəl ip yumağını da götürüb getdi bazara. Kələfi iki quruşa satdı, bir quruşuna əppək aldı, bir quruşunu da kisəyə saldı. Axşam oldu, keçəl gəldi evlərinə, çörəklərini yedilər, yatdılar. Səhər arvad yenə bir kələf verdi ki, keçəl aparıb satsın.
Keçəl dedi:
– Nənə, dünən bir quruşlux əppək almışdım, bir quruş da artırıb kisəmə salmışdım. İndi bu bir quruşu verim sən saxla, elə gündə bir quruş artırsam yaxşı olar.
Keçəl kisəni açıb quruşu çıxardanda gördü ki, pul dönüb qızıl olub. Nənə-bala bu işə məəttəl qaldılar. Keçəl sevinə-sevinə getdi bazara, ipi satıb iki quruş qazandı bir quruşlux çörək aldı, bir quruşu da kisəyə saldı. Evə gəlib kisəni açanda gördü ki, bu pul da qızıl olub. O saat bildilər ki, nə sirr varsa, bu kisədədi. Odu ki, nənə-bala əllərinə keçən daşı-dəmiri kisəyə doldurub boşaldan kimi hamısı qızıl olurdu. Bir gün, beş gün keçəl bu kiseynən o qədər varlandı ki, var-dövlət başınnan aşdı. Bir qəşəng imarət tikdirdi ki, əvvəlkinnən də yaxşı. İmarətə qızıl-gümüşdən, ləl-cavahiratdan bir bəzək vurdurmuşdu ki, yeddi ağaclıxdan gün kimi işıx salırdı. Keçəlin keyfi lap kökəlmişdi, odu ki, dedi:
Nənəsi istədi razı olmasın, gördü yox, nəvəsi deyəsən əl çəkməyəcək.
Əlacı kəsildi, razılıq verdi ki, oğul, yaxşı, bu gecə qal, sabah yola düşərsən.
Nənə-bala oturub dərdləşirdilər, birdən keçəl dedi:
– Nənə, əgər bu pul kisəsi olmasaydı, biz acından nə günə qalardıx, qapı-qapı düşüb dilənərdik.
Nənəsi dedi:
– Hə, ay oğul, neçə il idi ki, o kisə sandıxda dururdu, mən nə biləydim ki, bu kisə beləymiş.
Keçəl dedi:
– Nənə, sən deyirdin ki, dədəmnən bir papaxnan düdük də qalıb, birdən onlarda da bir sirr olar. Gətir bir baxaq, görək onlar necə şeydi.
Arvad durub sandıxdan papaxla düdüyü də gətirib oğluna verdi.
– Bıy, başıma daşlar, nəvəm qeyb oldu ki.
Arvad başladı hay-şivənə ki, bala son necə oldun?
Keçəl elə bildi ki, nənəsi dəli oldu. Dedi:
– Ay nənə, sənə nə olub, görmürsənmi burda, yanında oturmuşam.
Keçəl dedi:
– Nənə darıxma, bu saat bu sirri tapacam.
Papağı qoydu nənəsinin başına, baxdı ki, indi də arvad yoxa çəkildi. Keçəl sevinə-sevinə dedi:
– Nənə tapdım, bu papağı kim başına qoyursa, gözə görükmür, indi
də mən səni görmürdüm.
Keçəl şükür elədi ki, bu lap yaxşı oldu. Papağı qoyaram başıma, heç kim məni görməz, nə keyfim istəyər eləyərəm.
Keçəl dedi:
– Nənə, mənim gözüm bu düdükdən də su içmir. Görəsən bunda nə sirr var?
Düdüyü əlinə alıb o üzünə, bu üzünə çevirdi, heç bir şey olmadı. Birdən ağzına apardı ki, görsün çalınırmı, elə bircə dəfə üfürmüşdü ki, bir də gördü ki, eşikdən bir səs-küy gəlir, bir hay-həşir var ki, az qalır yer-göy lərzəyə gəlsin. Qapını açdı ki, eşiyə baxsın, gördü burda o qədər qoşun var, o qədər qoşun var ki, iynə atsan yerə düşməz. Keçəli görən kimi qoşun başçısı gəlib ona yalvardı ki, dünyada nə istəyirsən verək, hara getmək istəyirsən aparax, sən o düdüyü çalma, bizim hamımızın qulağı onun səsindən kar olub. Keçəl o saat başa düşdü ki, düdükdə də bu əlamət varıymış. Keçəl fürsəti fövtə vermədi, dedi:
Keçəl nənəsiynən halallaşıb düşdü qoşun böyüyünün yanına, başladılar getməyə. Elə bir az getmişdilər qoşun böyüyü nə elədi, nə eləmədi, keçəl bir də baxıb gördü ki, budu Hindistan torpağında, qızın imarətinin qabağındadı. Keçəl qoşun böyüyünü buraxıb özü başladı qızın yanına getməyə. Gördü ki, qızın imarəti hər tərəfdən elə hündür hasarla dövrələnib ki, ordan heç quş da səkə bilməz. İstədi qapıdan xəlvət getsin, gördü yox, bu da mümkün deyil. Qapıda iki elə bığıburma pəhlivan durub ki, adamı az qalır gözüynən yesin. Keçəl o qədər gözlədi ki, qapı açılanda papağı başına qoyub bir böyürdən girdi içəri. Axtara-axtara düz gedib çıxdı qızın otağına. Qapının arasınnan baxıb gördü ki, arvadı evdə təkcə oturub, qabağında da bir yekə qızıl nimçədə aş. Keçəl papağı başına qoyub qapını açdı, girdi içəri, sonra da qapını örtüb cəftəsini də vurdu. Qız gördü qapı açıldı, sonra da öz-özünə bağlandı, amma içəri heç kim girmədi. Qızı vəhmə basdı ki, görəsən bu nə olan işdi. Keçəl yol gəlib bərk acımışdı, aşı görən kimi ədəb-ərkannan yerdə bardaş qurub başladı aşı yeməyə. Qız gördü aşı yeyirlər, amma gözə adam-zad görükmür. Qorxudan qız qışqırıb qaçmaq istəyəndə keçəl səsləndi ki, hara qaçırsan, mən sənin ərinəm, gəlmişəm səni aparmağa. Keçəl papağı başından götürüb yerə
qoydu, qız baxıb gördü ki, öz əridi. Dili tutula-tutula dedi:
– A kişi, bu nə işdi, sən cinsən4, şəyatinsən, nəsən, məni agah elə.
Keçəl dedi:
– Gəl otur bir az dərdləşək, sonra bilərsən.
Bunlar oturub başlarına gələn qəzavü-qədərdən danışdılar. Axırda keçəl dedi:
– İndi dur hazırlaş, səni aparmağa gəlmişəm.
Qız dedi:
– A kişi, sənin evin yox, yeməyə çörəyin yox, bu cür alaxana-balaxananı qoyub hara gedirsən, elə qal burda olax.
– Əşi sən nə danışırsan, indi elə bir cahi-cəlal düzəltmişəm ki, bu gördüyün mülk onun yanında tövləyə oxşayır.
Qız inanmadı ki, inanmadı. Dedi:
– Axı niyə məni aldadırsan, sən o qədər pulu hardan aldın?
Keçəl gördü olmur, axırı açıb dedi:
– Ay natərəs qızı natərəs, bax bu kisəni görürsənmi, bunun içinə hər nə qoysan dönüb olur qızıl. Bütün var-dövləti bu kisəynən düzəltmişəm.
Qız dedi:
– Bəs yaxşı, indi sənin xalçan yox, üzüyün yox, bu uzax yolu nə cür gəlib çıxdın?
Keçəl düdüyü çıxardıb dedi:
– Bax bunu bircə dəfə çalsam, hara istəsəm məni aparıb qoyarlar.
Bunları burda qoyax, sizə xəbər verək padşahdan.
Padşah qorxurdu ki, qızını gəlib apararlar. Odu ki, qızın otağının üstündən xəlvətcə bir baca açdırıb ora bir adam qoymuşdu ki, gecəgündüz qızı pusub gözləsin. Bu işdən qızın xəbəri yox idi. Qızınan keçəlin bu danışıxlarını bacadan pusan adam eşidib, düz qaça-qaça daban aldı padşahın yanına, bütün gördüklərini danışdı.
Padşah o qədər gözlədi ki, qıznan keçəl soyunub yatdılar. Bunlar şirin yuxuda yata-yata aynadan, bacadan düşüb keçəlin əl-ayağını sarıdılar, kisəni, papağı, düdüyü də aparıb padşaha verdilər. Keçəli möhkəm döyüb saldılar zindana.
Qızın da keçələ o qədər meyli yoxuydu deyə atasına heç bir söz demədi.
Keçəl zindanda qalmaxda olsun, sizə kimnən deyim, keçəlin nənəsindən, itnən pişikdən. Yazıx arvad hər gün keçəlin cahi-cəlalına baxıb ah çəkirdi. İtnən pişik də heç yerə getmirdilər, keçəlin nənəsinə hayanlıq eləyirdilər. Arvad da elə hörünü salmışdı itnən pişiyə. Bir gün keçəlin nənəsinin yenə nəvəsi yadına düşmüşdü deyin bikeyf idi. İtnən pişik sözü bir yerə qoydular ki, bu heç kişilikdən deyil ki, keçəl bizi ölümnən qurtardı, gərək biz də ona yaxşılıq eləyək, gedək onu tapax, üzüyü padşahdan alax. İtnən pişik yol başlayıb düz getdilər Hindistan torpağına. Pişik qabaxda qaçırdı, it də onu qovurdu, elə gedirdilər ki, heç quş da onlara çata bilməzdi. Bunlar bu getməynən düz qırx gün, qırx gecə yol getdilər, çaylar keçdilər, dağlar aşdılar, axırı Hindistana çatdılar. Gedib qızın imarətini tapdılar. Pişik qapını açıb miyoldaya-miyoldaya girdi qızın yanına. Keçəlin arvadı o saat pişiyi tanıdı. Qız nə qədər pişiyi sığalladı, çörək verdisə, elə miyoltusu kəsmədi, gözü o üzə, bu üzə baxırdı.
Qız başa düşdü ki, pişik keçəli axtarır. Odu ki, dedi:
– Ay Allahın heyvanı, bilirəm keçəli axtarırsan, o zindandadı. Qızın söz ağzınnan qurtarmamış pişiklə it qapıdan çıxdı, zindana üz qoydular. Pişik bacadan özünü içəri saldı, başladı miyoldamağa. Keçəl o saat pişiyini tanıdı. Pişik dil açıb insan kimi dedi:
Keçəl dedi:
– Üzük padşahın dilinin altındadı, xalça da taxtın qabağında yerə salınıb.
İtnən pişik düz getdilər padşahın evinin qabağına. Aynadan-qapıdan nə qədər boylandılarsa, girməyə bir yer tapmadılar. Pişik o tərəf, bu tərəfə boylanırdı, bir də gördü kü, bir siçan qapının altınnan çıxıb qaçır. Tez xirtdəkləyib siçanı tutdu. Siçan gözünün yaşını sel kimi axıdıb başladı yalvarmağa, dedi:
– Səni and verirəm ananın südünə, məni yemə, balalarım var, açdılar. onlara yemək aparıram.
Pişik dedi:
– Sənnən bir şərtim var, onu eləsən yemərəm.
Siçan dedi:
– Şərtin nədi?
Pişik dedi:
– Gərək sən qapının küncünnən bir deşik açasan, mən də sənnən ordan girək içəri. Padşahın dilinin altında bir üzük var, onu çıxardıb verərsən mənə, onnan sonra sənnən işim yoxdu. Siçan əlini gözünün üstə qoyub dedi:
– Baş üstə, o mənim əlimdə.
Siçan o saat dişiynən qapının taxtasını xırha xırnan kəsib bir deşik açdı. Pişiynən girdilər içəri. Pişik tez dırmaşıb cəftəni içəridən açdı, qapının arasını açıx qoydu. Gördülər padşah taxtın üstə fısha-fısnan yatır. Pişik tez yerdən xalçanı qatlayıb verdi itə. Siçan taxtın üstə o üzə, bu üzə hoppanıb çıxdı padşahın sinəsinin üstünə, yavaşca quyruğunun ucunu padşahın burnunun deşiyinə saldı, o saat padşah asqırdı, üzük ağzından sıçrayıb yerə düşdü. Pişik üzüyü götürüb siçana razılıx eləyib çıxdı eşiyə. İt xalçanı, pişik də üzüyü götürüb getdilər keçəlin yanına, üzüyü verdilər keçələ. Keçəl dedi:
– Üzük, həzrət Süleyman eşqinə məni bu zindannan qurtar.
Söz ağzınnan qurtaran kimi bir də gördü ki, zindanın qapısı açıldı.
Keçəl çıxıb itnən də görüşdü. Üçü də oturdular xalçanın üstündə, keçəl yenə dedi:
– Xalça, həzrət Süleyman eşqinə arvadımı da burda səndən istəyirəm.
Bizi apar öz evimizə.
Bir də gördülər arvadı da xalçanın üstündədi. Xalça qalxıb göyə, uça-uça bunları düz gətirdi öz evlərinə. Keçəlin nənəsi sevindiyindən bilmədi neyləsin.
Bunları burda qoyax, görək padşah neçə oldu.
Padşah yuxudan ayılıb gördü xalça yerdə yoxdu, dilini tərpədib gördü ki, üzük də qeybə çəkilib. Padşah dizinə döyə-döyə qaldı, ərəsətşivən saldı, vəzir-vəkili başına yığdı, bir çarə istədi. Axırda vəzir dedi:
– Qibleyi-aləm sağ olsun, bu işə bircə küp qarısınnan savayı heç kim əncam çəkməyəcək, sən onu çağırtdır.
Padşah o saat haman küpəgirən qarını gətirtdi hüzuruna. Əhvalatı ona söyləyib kömək istədi. Qarı əvvəlcə çox nəm-nüm elədi ki, axı onlar məni tanıyırlar, bu dəfə harda görsələr tutub öldürərlər. Padşah qarının ovcuna iki xışma qızıl qoyub dedi:
– Mən bilmirəm neyliyirsən elə, qızımı tap gətir. Qarı qızılı görən kimi baş əyib getdi. Qarı küpün içinə girib düz
qalxdı göyün bir qatına, gedib keçəlin olduğu şəhərə çatdı. Bir xarabalıxda küpünü gizlədib, bir sehir oxudu, özünü elədi on beş yaşında bakirə bir qız. Düz gəlib keçəlin aynasının qabağında oturdu. Elə bu hində keçəlin arvadı aynadan qızı gördü, adam göndərdi ki, gedin o qızı çağırın görüm buralarda nə axtarır. Gedib qız sifətinə düşmüş küp qarısını gətirdilər. Keçəlin arvadı dedi:
– Ay qəşəng qız, buralarda nə axtarırsan?
Qız dedi:
– Ay xanım, vallah mən köçdən azıb qalmışam, ata-anamı axtardım tapa bilmədim, indi gecələməyə bir yer axtarıram, gəlib çıxmışam bura.
Padşah qızının buna yazığı gəldi, ərini himnən başa saldı ki, nə deyirsən, bunu yanımızda saxlayaxmı?
Keçəl fikirləşdi ki, arvadım atası evində hüröyün böyümüş adamdı, indi burda təkcə qulağı batmış adam kimi qalıb, elə bu qıznan gününü keçirər, darıxmaz, odu ki, başıynan razılıx verdi. Padşah qızı dedi:
– Ay qəşəng qız, mən də gündüzlər evdə tək qalıb darıxıram, gəl sən qal mənim yanımda, nə vaxt ata-anan gələr, onda gedərsən. Yaxşı deyiblər kor nə istər iki göz, biri əyri biri düz. Qız elə belə bir işi Allahdan istəyirdi. Odu ki, özünü tülkülüyə qoyub dedi:
– Xanım, sən ki, deyirsən qal, qalıram yanında.
Bəli, gecə oldu, yatmax vaxtı gəldi, yer salıb hərəsi bir tərəfdə yatdılar. Gecədən bir az keçmiş keçəl yenicə hənirə getməmiş qız durub ər-arvadın burnuna behişdarı iylətdi, sonra üzüyü keçəlin dilinin altınnan çıxardıb dedi:
– Üzük, bir göz qırpımında qıznan məni bu imarətnən bir yerdə, həzrət Süleyman eşqinə apar Hindistana.
Söz tamam olan kimi qarının mətləbi hazır oldu, qız gözün açanda gördü kü, Hindistanda atasının yanındadı. Bu tərəfdən keçəl də ayılıb gördü ki, nənəsiynən yenə qalıb öz köhnə daxmalarında5 bir cırıx təlisin üstündə. Keçəl boynunun süysününə bir yumrux vurdu ki, kül mənim başıma, bu şətəl yəqin o qızdan keçdi, mən niyə onu evə qoyurdum ki, belə də olurdu. Keçəl and içdi ki, vallah əgər mənim bir də yönüm düşsə Hindistana getsəm, gərək padşahnan qarıya bir turp əkdirəm, bir turp əkdirəm ki, qiyamatacan yadlarınnan çıxmasın.
Bu işlər keçələ yaman əsər eləmişdi. Nə yeyirdi, nə içirdi, acınnan quruyub laf ələngəyə dönmüşdü. Bir gün axşam vaxtı keçəl nənəsinə dedi:
– Nənə, məni rizə-rizə doğrasalar da, burda duran deyiləm, gedirəm, ya mənə verən Allah, ya padşaha.
Nənəsi nə qədər yalvar-yapış elədi ki, oğul, bu vaxt hara gedirsən, qal sabah get. Keçəl dedi:
– Nənə, həmzatım tutub, daha dura bilmirəm, mən getdim.
Nənəsi gördü ki, keçəl dediyinnən dönməyəcək. Odu ki, dedi:
– Oğul, get, yolun uğur olsun.
Keçəl evdən çıxdı, az getdi, çox dayandı, çox getdi, az dayandı, dağlar aşdı, çaylar keçdi, gəlib bir meşəyə çıxdı. Keçəl acmışdı, yeməyəbir şey axtarırdı. Gördü ki, meşə doludu cır meyvəynən. Bir az almadan-armuddan, gavalıdan dərib. doldurdu xurcununa. Ürəyi əzilirdi, iki dənə gavalı götürüb ağzına atdı, elə gavalını yeyib qurtaran kimi bir də gördü ki, təpəsinin ortasınnan iki buynuz çıxdı. Nə qədər çalışdı ki, buynuzları qoparsın, gördü mümkün olmur. Qaldı məəttəl ki, görəsən bu niyə belə oldu, ağlına da gəlmədi ki, bunu eliyən gavalıdı. Bir azdan sonra xurcunnan bir armud çıxarıb yedi. Bu dəfə gördü ki, elə bil düz-dünya hərləndi bunun başına, kəlləmayallax dəydi yerə. O saat başı qaldı yerdə, ayaxları göydə. Keçəl tamam çaşbaş qaldı. Nə qədər elədi ayağa qalxa bilmədi. Başa düşdü ki, bunu bu günə salan yediyi meyvələrdi. Yazıx keçəl başı yerdə, ayaxları göydə əlləriynən ölüm-zülüm bir xeyli gedib meşədən çıxdı, gördü aşağıda bir qəşəng örüş var. Yendi örüşə, istədi bir az uzanıb dincini alsın, gördü yox, nə uzanmax, nə dincəlmək heç biri mümkün deyil. Keçəl lap təngə gəldi. Öz-özünə fikirləşdi ki, məni bu günə salan gavalıynan armud oldu. Allaha təvəkkül, qoy almadan da birini yeyim, ya məni bir az da pis günə salsın, ya da öldürsün, canım qurtarsın. Bu fikirnən almadan birini yedi. Almanı yeyənnən sonra nə görsə yaxşıdı, bir də gördü ki, təzədən dönüb olub anadangəlmə sappasağ. Nə buynuz var, nə bir şey.
– Ey bəni-insan, mənim əlimnən heç yana qaça bilməyəcəksən, nahax əziyyət çəkmə, gəl yanıma, mən neçə illərdi ki, belə təpəsi üstə qalmışam, əgər dərdimə əlac eliyə bilsən, nə istəsən onu verəcəm, yox, əlac eliyə bilməsən, səni bircə tikiyə dürmək eləyib yeyəcəm.
Keçəl başa düşdü ki, div də onun kimi armud yeyib bu günə düşüb. Odu ki, xurcununnan bir alma çıxardıb verdi divə, dedi:
– Bu almanı ye, yaxşı olacaqsan.
Div almanı yeyən kimi, qalxıb durdu ayaq üstə, sevindiyinnən keçəli başladı duz kimi yalamağa. Div dedi:
– Qardaş, indi de görüm mənnən nə istəyirsən?
Keçəl dedi:
– Sənnən heç nə istəmirəm, bircə məni aparıb qoyasan Hindistana.
Div o saat əlini gözünün üstə qoyub dedi:
– Mənim gözüm üstə, min dalıma, özü də gözünü yum. Bəli, keçəl xurcununu çiyninə salıb mindi divin dalına. Div bir lövh6 oxuyub tənur elədi göyə, uça-uça keçəli aparıb qoydu Hindistana, sonra özü qayıdıb gəldi. Keçəl Hindistana çatmaxda olsun, sizə kimnən xəbər verim, padşahdan. Demə padşaha soyux dəyib bir az keyfsizmiş. Keçəl gördü ki, car çəkirlər ki, bəs padşah azarlayıb, kimdi yaxşı həkim gəlsin onu yaxşı eləsin, çoxlu xələt alsın. Keçəl fürsəti fövtə verməyib tez bir həkim paltarı tapıb geydi, xurcundakı meyvələrdən də bir az cibinə doldurub getdi padşahın yanına, əhvalatı söylədi ki, bəs mən səni yaxşı eləyə bilərəm. Padşah dedi:
– Həkim, mənim başımda bu saat bir ağrı var ki, bütün dünya gözümə qarannıx görünür. Məni yaxşı eləsən, nə istəsən verəcəm. Keçəl cibinnən bir armudnan bir gavalı çıxarıb verdi padşaha, dedi:
– Al, bunların ikisini də birdən ye, sağalacaqsan. Padşah armudnan gavalını yeyən kimi təpəsinnən bir buynuz çıxartdı, özü də ayaxları qalxdı göyə, başı endi yerə, qaldı təpəsi üstə. O saat hay-küy düşdü, keçəli tutdular. Keçəl dedi:
– Heç zəhmət çəkməyin, mən qaçıb eliyəsi deyiləm.
Vəzir arif adamdı, gördü ki, padşah kəlləmayallax olannan sonra həkim əlini belinə qoyub kələ kimi baxır, özü də suşdu adama oxşayır.
Odu ki, dedi:
– Ay həkim, bu nə işdi, niyə belə oldu?
Keçəl dedi:
– Haqqı odur, belə padşaha bu da azdı.
– Ay padşah, sən ağıllı adam olsan, mənim ölümümə fərman verməzdin. Sənin dərmanını məndən savayı heç kim bilmir. Mən olmayannan sonra heç kim səni yaxşı eliyə bilməyəcək, təpəsi üstə qalıb sən də öləcəksən.
Padşah gördü həkim düz deyir. Odur ki, onu dilə tutub dedi:
– Həkim, nə istəyirsən verim, məni yaxşı elə.
Keçəl dedi:
– Üzüyü, xalçanı, papağı, kisəni, düdüyü.
Padşah o saat bildi ki, bu qızını aparan keçəldi. Padşah keçələ nə qədər hədə-qorxu gəldisə, bir şey çıxmadı. Axırda əmr elədi gətirib keçəlin istədiyi şeylərin hamısını verdilər. Keçəl şeyləri alannan sonra dedi:
– Padşah, mən səni bu dəfə yaxşı eləyəcəm, amma sonra mənə xəyanət eləsən, and olsun atamın ərvahına sənə bir doan tutacam əlləzinəni əzbərdən oxuyacaxsan.
Padşah and-aman eləyənnən sonra keçəl çıxardıb ona bir alma verdi. Padşahın gözü qorxmuşdu deyin yemək istəmədi. Keçəl dedi:
– Ye, qorxma, sənin dərmanın bu almadadı.
Padşah almanı yeyən kimi durub oturdu yerində, buynuzu da düşdü yerə. Hamı bu işə məəttəl qaldı. Keçəl xalçaynan üzüyü alandan sonra gəldi arvadının yanına, onu da xalçanın üstündə oturdub dedi:
– Xalça, həzrət Süleyman eşqinə bizi apar öz qızıl kərpicli evimizə.
Keçəl nənəsiynən görüşüb öpüşdü. İtnən pişiyi də doyuzdurub öz yanında saxladı. O günnən itnən pişik imarətin dörd tərəfini gözləyib həndəvərə bir adam da buraxmırdılar.
Günnərin birində keçəl arvadına dedi:
– Yaxşı, sən mənnən hər nə xəbər alırdınsa, mən sənə deyirdim, indi sən də mənə de görüm sən ki üzüyün sirrini bilirdin, qarı səni oğurlayıb aparannan sonra niyə məni axtarmırdın?
– Vallah, Allahdan gizlin deyil, sənnən nə gizlin. Mən baxıb görürdüm ki, sən qoçaq, mərd oğlansan, amma başına baxanda adamın qol-qanadı sınıb yanına düşürdü. Sənin keçəl olmağın məni yaman məyus eləyirdi. Odu ki, qalmışdım iki dağın arasında.
Bu söz keçəli yaman bərk tutdu, bir xeyli fikrə getdi, birdən yadına düşdü ki, ay gidi, mənim barmağımdakı üzük dünyada nə istəsən onu verir, mən niyə dərdimə onnan əlac istəmirəm?
Keçəl tez üzüyü barmağınnan çıxardıb oturdu xalçanın üstündə, dedi:
– Üzük, həzrət Süleyman eşqinə məni elə yerə apar ki, orda başımın dərmanı olsun.
Söz tamam olan kimi xalça qalxdı ərşə, o qədər yol getdi, o qədər yol getdi ki, gedib dünyanın axırına çıxdı, orda bir meşənin içinə endi. Keçəl gördü yanında bir qəşəng bulax var ki, suyu dumduru göz yaşı kimi. Suyun içindəki daşlar elə gözəl, elə qəşəngdi ki, elə bil ləl-cavahiratdı. Hava çox istiydi, keçəl də neçə gün idi yol gəlirdi deyin toztorpağın içindəydi. Odu ki, paltarını soyunub özünü verdi bulağın suyuna, bir çala düzəldib doyunca çimdi. Sonra çıxıb qıraxda başladı suyunu dərməyə, əlini atdı ki, başını qurulasın, gördü əyə, başı teyzən tükdü. Özünə inanmadı, bir də əlini apardı saçına, gördü doğrudan da başına tük gəlib. Əyilib suda öz şəklinə baxdı, gördü nişanadan ötəri başında bir tük tapılmayan keçəlin başı tüknən doludu. Keçəl sevindiyindən bilmədi neyləsin. Oturdu xalçanın üstündə düz gəldi evlərinə.
Arvadı keçəli görəndə az qaldı tanımasın. Keçəl elə qəşəng oğlan olmuşdu ki, üzünə baxan deyirdi bir də baxım. Bayax qızın məhəbbəti bir idisə, indi artıb oldu min. Ər-arvad yeyib-içib keyf çəkdilər, siz də yeyin, için, muradınıza çatın. Göydən üç alma düşdü, biri mənim, biri itnən pişiyin, biri də qulaq asanların."
"Biri varıdı, biri yoxudu, Ənuşiravan adında bir padşah varıdı. Günlərin bir günündə padşah öz taxtı-səltənətində oturmuşdu. Birdən gözü aynaya sataşdı. Gördü ki, saqqalına dən düşüb. Ənuşiravanı fikir götürdü, öz-özünə dedi:
Ənuşiravanı fikir götürdü, çünki onun heç evladı olmurdu. Gecəgündüz peşəsi ağlayıb sıtqayıb, Allaha yalvarmaqdı ki, bəlkə Allah buna bir evlad verə. Bu dəmdə qapı döyüldü. Fərraşlardan birisi gəlib, baş əyib dedi:
– Qibleyi-aləm, abid yanına gəlmək istəyir.
Padşah dedi:
– Buraxın, gəlsin.
Abid baş əydi, ədəb-salamını yerinə yetirdi. Padşah onu yanında oturtdu. Abid gördü ki, padşah özündə-sözündə deyil. Abid dedi:
– Qibleyi-aləm sağ olsun, nə olub ki, belə pərişansan?
Ənuşiravan dedi:
– Mən onun üçün pərişanam ki, saqqalıma dən düşüb, oğul-uşaqdan da heç bir şeyim yoxdu.
Abid dedi:
– Qibleyi-aləm, sənə bir alma verim, elə ki, axşam oldu, hərəmxanaya get. Almanı iki bölüb yarısını baş hərəminə ver, yarısını da özün ye. Amma sənnən bir şərt bağlayıram, elə ki, oğlun və ya qızın oldu, ad qoyan günü məni çağır, gərək ona adı mən qoyam.
Abid sözün tamam eləyib, durub baş əyib getdi. Ənuşiravan durub gəldi hərəmxanaya. Baş hərəmiynən almanı bölüb yedi.
Nağıllarda vaxt tez başa gələr. Doqquz ay tamam oldu. Bunun bir qızı oldu ki, dünya gözəli. Padşaha xəbər gəldi ki, bəs sənin qızın olub.
Padşah bir şadlıq elədi ki, gəl görəsən. Məclis çağırıb dedi:
– Qızıma ad qoyacağam.
Amma bir neçə kəlmə abiddən eşit. Ənuşiravanın başı o qədər qızışmışdı ki, abid yaddan çıxmışdı. Axşam oldu məclis düzəldi. Bu dəmdə qapı döyüldü, fərraşlardan biri gəlib baş əyib dedi:
– Qibleyi-aləm sağ olsun, abid gəlir.
Ənuşiravan şah barmağını dişləyib dedi:
– Ay dad, kişi yaddan çıxıb!
Əmr elədi ki, tez abidi içəri buraxsınlar. Abid gəlib gördü ki, məclis cəmdi. Üzünü Ənuşiravan padşaha tutub dedi:
– Bu dəfə gərək bağışlayasan.
Abid qıza ad qoyub dedi:
– Qibleyi-aləm, sənin qızının adını Nuşapəri xanım qoydum. Qibleyialəm sağ olsun, eşit və agah ol, sənin bu qızının üç qıranı (İki bəxt ulduzunun bir bürcdə birləşməsi. Əski etiqada görə, bəxt üçün bu an ən qorxulu andır) var. Biri on iki yaşında, biri on dörd yaşında, lap axırıncısı da, padşah sağ olsun, on altı yaşındadı. Əgər bu qıranlardan sağ-salamat qurtardı, Nuşapəri oldu sənin qızın. Vay onda ki, çıxa bilməyə, dadın heç yerə çatmaz. Sözünü deyib, abid Ənuşiravannan xudahafizləşdi. Bəli, abid getməkdə olsun, xəbəri sənə kimdən verim, Nuşapəri xanımdan.
Qız böyüyüb doldu yaşa. Elçi elçi dalınca gəlirdi, atası qızını heç kimə vermirdi, deyirdi:
– Vay o adama ki, mənim qızım üçün elçi göndərə. Elçisinin də, özünün də boynunu vurduracağam. Qızım kimi istəsə ona gedəcək.
Ərə getmək ixtiyarı Nuşapəriyə verilmişdi. Belə ki, qız hər gün pəncərədən çıxıb baxırdı, görürdü ki, arzuman pəhləvanlar boynunu burub onun intizarındadılar. Uzaq-yaxın şəhərlərdən bu qızın gözəlliyini eşidən pəhləvanlar toplanıb, Nuşapəri xanımın qapısında boynunu burub dayanırdılar ki, bəlkə qız bunların birinə gedə. Bunlar burda qalmaqda olsunlar, sənə xəbər verim Xan-Xani-Çinin sövdəgərindən. (Alış-veriş deməkdir) Xan-Xani-Çinin sövdəgərinin güzarı düşdü bu şəhərə. Gəlib alverini eləyib getmək istəyirdi ki, yolu Nuşapəri xanımın evinin qapısından düşdü. Gördü ki, bura o qədər adam yığılıb ki, ağac atsan yerə düşməz. Tacir birinə yan alıb soruşdu ki, nə var, nə olub, bu qapıya niyə yığışmısız?
Adam cavab verdi:
– Məgər bilmirsən ki, Ənuşiravanın qızı Nuşapəri xanım bu saat pəncərəyə çıxıb kimi bəyənsə, ona gedəcək.
Tacir dedi:
– İndi ki, belə oldu, qoy mən dayanım, görüm bu necə əhvalatdı.
Tacir tez bir nəfər nəqqaş tapıb dedi:
– Bu qızın şəklini çək, sənə iki yüz tümən verim, amma necə ki, var, elə çək, nə artıq olsun, nə də əskik.
Nəqqaş qızın əksini (Şəklini) alıb, tacirə verdi. Tacir əksi qoltuq cibinə qoyub, birbaş üz qoydu Xan-Xani-Çinin şəhərinə.
Xəbəri sənə kimdən, Xan-Xani-Çindən verim. Xan-Xani-Çinin gözünün ağı-qarası bir oğlu varıdı, adı da Soltan İbrahim idi.
Soltan İbrahimin Xanməmməd adlı bir dostu varıdı, həmişə bunlar cüt gəzirdilər. Eşit tacirdən. Tacir gəlib çatdı Xan-Xani-Çinin şəhərinə.
Atdan düşüb malın xırıd elədi. Xan-Xani-Çini üçün də xonça tutub, xonçanın bir tərəfinə bir qiymətli daş qoyub, o biri tərəfinə Nuşapərinin əksini qoyub Xan-Xani-Çinə apardı.
Xan-Xani-Çinə xəbər getdi ki, bəs filan tacir xonça tutub yanına gəlmək istəyir. Xan-Xani-Çin dedi:
Tacir girdi içəri, gördü ki, Soltan İbrahim oturub padşahın sağ tərəfində, Xanməmməd də sol tərəfində. Tacir xonçanı Xan-Xani-Çinin qabağına qoyanda Nuşapəri xanımın əksi düşdü Soltan İbrahimə tərəf, daş düşdü Xanməmmədə tərəf.
Xan-Xani-Çin dedi:
– Açın, görək xonçada tacir nə gətirib?
Soltan İbrahim bu şəkli götürüb bayıra çıxdı, gəldi öz otağına, qapını açıb yıxıldı taxtın üstünə, başladı ağlamağa. Soltan İbrahimin otağına kimin həddi varıdı ki, gəlsin, quş qanad sala bilməzdi, qatır da dırnaq.
Xan-Xani-Çin gördü ki, Soltan İbrahim gəlmədi. Xanməmmədə dedi:
– Get gör nə olubdu, İbrahim neçə gündü gəlmir?
Xanməmməd durub gəldi, gördü ki, Soltan İbrahim üzü üstə yıxılıb ağlayır. Xanməmməd dedi:
– Soltan İbrahim, niyə ağlayırsan?
Soltan İbrahim dedi:
– Gəl soruşma.
Xanməmməd dedi:
Əli hər tərəfdən üzülən Soltan İbrahim dedi:
– Xanməmməd, bu əksə bax, mən bunun üçün ağlayıram.
Xanməmməd dedi:
– Hay-hay adam da bundan ötrü ağlayarmı? Mən də dedim, görəsən niyə ağlayır? Qardaş, heç ağlama, inşaallah, bu qızı sən alacaqsan.
Gəl şikar adıynan gedib qızı tapaq.
Xanməmməd Soltan İbrahimin yanından çıxdı, birbaş Xan-Xani-Çinin yanına gəlib dedi:
– Soltan İbrahim şikara getmək istəyir.
Xan-Xani-Çin razılıq verib dedi:
– Qoy getsin.
Xanməmməd Soltan İbrahimin yanına gəlib, atasından razılıq aldığını ona söylədi. Soltan İbrahimnən Xanməmməd at minib yola düşdülər.
– Kimsən?
Səyyah dedi:
– Əmirəliyəm, Soltan İbrahimin yolunu gözləyirəm.
Soltan İbrahim dedi:
– Soltan İbrahimi neyləyirsən?
Əmirəli dedi:
– Mənim bir əmim qızı var, neçə vaxtdı ki, mənə nişanlıdı, indi aparmaq istəyirəm, amma nişanlımı vermirlər ki, aparım. Bir abid deyib ki, Soltan İbrahim adlı bir nəfər bu işdə mənə kömək eləyəcək, mənim nişanlımı alıb özümə verəcək.
Soltan İbrahim dedi:
– Xan-Xani-Çinin oğlu mənəm. Mən də bir qız əksi görmüşəm, onun dalınca gedirəm. Gərək o qızı qolumun gücüynən alam. İndi ki, belə oldu, eybi yoxdu, gəl gedək əvvəlcə sənin nişanlını alım, sənə verim, sonra da öz sevgilimin dalınca gedərəm.
– Ey Soltan İbrahim, gəl məni özünlə apar əvvəl, sənin sevgilini alaq, sonra mənim işimi düzəldərsən.
Soltan İbrahim razı oldu. Əmirəli bunlara qoşulub getməkdə olsunlar. Nağıllarda mənzil tez başa gələr. Hər üçü əl-ələ verib, gedib çatdılar Ənuşiravan padşahın şəhərinə. Burda bir çayçı dükanına getdilər. Çayçı dükanı Nuşapəri xanım olan evnən üzbəüz idi. Xəbər verim sizə kimdən, Nuşapəri xanımdan. Bunun ki, mənzili bu çayçı dükanıynan üzbəüzdü, bir gün baxıb gördü ki, bu dükana elə adamlar gəlib ki, qabaqkılar bunların əlinə su tökməyə də yaramaz. Nuşapəri xanım lələsinə dedi:
– Lələ, məcməyini götür, get o dükana, gör gələnlərin fikri nədir?
Lələ məcməyini götürüb endi aşağı. Özünü yetirdi çayçı dükanına, məcməyini tutdu oturan adamların qabağına, Soltan İbrahim dedi:
– Lələ, bu nədi?
Lələ dedi:
Soltan İbrahimin barmağında bir üzük vardı ki, yeddi ilin baci-xəracına başa gəlmişdi. Üzüyü barmağından çıxardıb qoydu məcməyiyə.
Qız baxırdı, gördü ki, məcməyiyə üzük qoydular. Nuşapəri tez özünü yetirdi lələsinin barabarına, dedi:
– Ey filan-filan şüdə, mən o oğlana göz elədimmi, qaş elədimmi, o üzük yolladı? Apar üzüyü ver özünə.
Lələ qorxudan bilmədi özünü çayçı dükanına necə saldı. Üzün İbrahimə tutub dedi:
– Ey Soltan İbrahim, al üzüyünü. Nuşapəri xanım üzüyünü qəbul eləmədi.
Soltan İbrahim dedi:
– Get, xanımına de ki, mən ondan ötrü gəlmişəm, onu çox sevirəm.
Mümkün olsa, mənnən görüşsün. Öz dərdimi ona deyim, atası verməsə, dava eləməyə gücüm var. Mən Xan-Xani-Çinin oğlu Soltan İbrahiməm, sən üzüyü qaytar ver Nuşapəriyə.
Lələ üzüyü aparıb verdi Nuşapəriyə. Bütün əhvalatı Nuşapəri xanıma nağıl elədi. Nuşapəri xanım danışmadı üzüyü alıb atdı bir tərəfə.
Eşit bir neçə kəlmə Soltan İbrahimdən. Gecədən bir pas keçmişdi.
Soltan İbrahim yerindən durub, bir yazı yazıb özünü Nuşapəri xanım olan imarətin qabağına yetirdi. Kəmənd atıb hasardan həyətə tullandı.
Qız kağızı oxumağa başladı. Kağızda belə yazılmışdı: “Mən gəlmişəm səndən ötrü, səni sevirəm, mənə cavab yaz”.
Qız Soltan İbrahimi görmək istədi. Axşam oldu, qız qaravaşları yığdı başına, burda bir məclis qurdu ki, heç padşah evlərində belə məclis qurulmamışdı.
Soltan İbrahim özün yenə yetirdi bura, kəmənd atıb hasardan endi. Gördü burda bir çal-çağırdı gəl görəsən. Soltan İbrahim qapıdan içəri girdi, gördü çalan çalır, oynayan oynayır, oxuyan oxuyur. Elə ki Nuşapəri xanım Soltan İbrahimi gördü, bir könüldən min könülə ona aşiq oldu. O saat durdu ayağa, dedi:
– Xoş gəlmisən, Soltan İbrahim.
Əlindən tutub yanında oturtdu, bunlar burda keyf çəksinlər. Xəbəri sənə kimdən verim, Məlik Cümşüddən. Məlik Cümşüd öz vəziriynən neçə vaxtdı ki, bu qızın evinin qabağında oturmuşdu. Məlik Cümşüd gördü ki, Soltan İbrahim dünən gəlib, bu gün qıznan başlayıb danışmağa.
Məlik Cümşüd vəziri çağırıb dedi:
– Vəzir, buna bir tədbir gör. Soltan İbrahim qızı əlimdən alacaq.
– Məlik Cümşüd, oxşayır ki, xəbərdən xəbərin yoxdu, get kəməndi at, düş Nuşapəri xanımın həyətinə, gör nə görərsən.
Məlik Cümşüd dedi:
– Yəqin?
Dedi:
– Bəli, yəqin.
Məlik Cümşüd kəmənd atıb gördü ki, Soltan İbrahim oturub, qılıncı qoyub dizinin üstə, Nuşapəri xanım da əlində badə Soltan İbrahimin qabağında durub ona yalvarır ki, al, bu badəni iç, amma Soltan İbrahim içmir. Qız dedi:
– Ey Soltan İbrahim, sən elə bilməginən ki, mən günümü belə keçirirəm. Bunlar sənin üçündü, sən də mənimkisən.
Soltan İbrahim dedi:
– Mən də bunu istəyirdim.
Soltan İbrahim qızın əlindən badəni alıb içdi. Qız səhər tezdən Soltan İbrahimi buraxdı, dedi:
– Axşamüstü gəl bizə.
Soltan İbrahim, Xanməmməd, bir də Əmirəli öz otaqlarında oturmuşdular.
Soltan İbrahim Əmirəliyə dedi:
– Get, aşpaza deginən ki, aşı bir az da tez bişirsin, gedəsi yerim var.
Əmirəli aşpazın yanına getdi, onu xəbərdar eləyib gəldi öz yerində oturdu.
– Vəzir, Soltan İbrahimin gərək əl-qolunu bağlı gətirəsən bura.
Əgər gətirməsən, sənin boynunu vuracağam.
Vəzir başı alovlu gəldi Soltan İbrahim olan imarətə. Gördü ki, aşpaz Soltan İbrahim üçün aş çəkir. Tez vəzir bir yanda gizləndi. Elə ki, aşpaz getdi süfrə salsın, vəzir bütün xörəyə bihuşdarı tökdü. Bunlar hamısı xörəyi yeyib yıxıldılar. Vəzir özün Soltan İbrahimə yetirdi. Soltan İbrahimi tez sarıdı bir kilimə, götürüb gəlməkdə olsun, xəbəri sənə Nuşapəri xanımdan verim. Nuşapəri xanım ki, demişdi axşamüstü gələrsən, gözlədi gördü ki, Soltan İbrahim gəlmədi. Nuşapəri xanım durdu ayağa, bir dəst kişi paltarı geyib qaravaşlara dedi:
Nuşapəri xanım gedirdi, gördü ki, bir adam hıqqana-hıqqana gəlir, dedi:
– Kimsən?
Vəzir gedəndə tində adam qoymuşdu, elə bildi ki, öz adamlarındandı.
Səsə səs verib dedi:
– Adə mənəm, Soltan İbrahimi əli-qolu bağlı gətirirəm.
Nuşapəri xanım Soltan İbrahimin adını eşidən kimi özün verdi irəli.
Soltan İbrahimi əlindən alıb, vəziri cəhənnəmə vasil elədi. Həmin saat onu dalına alıb evinə apardı. Dərman verib ayıltdı. Soltan İbrahim dedi:
– Mən hara, bura hara?
Qız dedi:
– Səni ölümdən qurtarmışam, qız əhvalatı ona nağıl elədi.
Soltan İbrahim bir az burda qalıb, əhvalatdan xəbərdar olandan sonra qızdan bir qədər dərman alıb, tez qayıtdı yoldaşlarının yanına, onları da ayıltdı.
Xəbəri sənə kimdən verim, yenə Nuşapəridən. Nuşapəri xəbər yolladı atasına ki, mən bağa gedirəm, ürəyim bərk sıxılır. Atası dedi ki, qızıma deyin ki, bu gün xoş gün deyil, bağa gəzməyə getməsin.
Nuşapəri xanım qulaq asmayıb, qızlarnan bağa gəzməyə getdi.
Bağda qızlarnan çalıb-oynamağa başladı. Bu dəmdə yeddibaşlı dev göynən gedirdi, gördü ki, həsrətini çəkdiyi Nuşapəri xanım burdadı.
Göydən yerə endi Nuşapəri xanımı tənura çəkib, götürüb apardı. Tez padşaha xəbər getdi ki, dev qızını apardı. Ənuşiravan əmr elədi ki, abid çağırılsın. Adam gedib abidi çağırdı. Abid gəlib çıxdı, gördü ki, padşah ağlayır. Abid dedi:
– Nə var, niyə ağlayırsan?
Ənuşiravan dedi:
– Qızımı yeddibaşlı dev aparıb.
Abid dedi:
– Sənin qızın tilsimdədi, onu ordan çıxartmaq çox çətindi. Amma lohda yazılıb ki, Xan-Xani-Çinin oğlu Soltan İbrahim bu tilsimi sındıracaq, cənin qızını qurtaracaq. Sən get onu tap.
Şəhərə car çəkdilər ki, Soltan İbrahim kimdi, padşah onu çağırır.
Məlik Cümşüd elə bildi ki, padşah onu çağırtdırır ki, öldürsün, qisas almaq üçün Soltan İbrahimin yerini padşahın adamlarına dedi.
Bir adam getdi Soltan İbrahimi çağırdı. Soltan İbrahim dedi ki, get gəlirəm. Hər üç yoldaş başdan geyinib, ayaqdan qıfıllandı, ayaqdan geyinib, başdan qıfıllandı, birbaş gəldilər Ənuşiravanın yanına. Ənuşiravana xəbər getdi ki, Soltan İbrahim gəlib. Ənuşiravan əmr elədi ki, Soltan İbrahimə deyin, gəlsin. Soltan İbrahim içəri girib ədəb salamını yerinə yetirdi. Padşah buna yer göstərdi. Abid üzünü Soltan İbrahimə tutub, nə ki, lohda yazılmışdı, hamısını ona oxuyub başa saldı. Sonra abid bir tutuquşu buraxdı, tutuquşu gəlib Soltan İbrahimin dizinin üstünə qondu.
Abid dedi:
– Soltan İbrahim, tutuquşunun sözünə qulaq ver.
Soltan İbrahim tutuquşunun telinə əlini çəkdi. Quş dedi:
– Soltan İbrahim, siz üç nəfərsiniz, indi burdan çıxanda olacaqsınız dörd nəfər. Özünü bir nəfərdən gözlə.
Quş sözünü tamam elədi, gəlib oturdu abidin dizinin üstə.
Abid dedi:
– Soltan İbrahim, sən gərək bu səfərə gedəsən. Bütün bu tilsimləri, olsa-olsa, sən qıracaqsan, Allah yaxşı yol versin.
Soltan İbrahim ayağa durdu, öz yoldaşlarıynan birlikdə gəldilər mənzillərinə.
Xəbəri sənə kimdən verim, Siyavuşdan. Siyavuş vəzirin oğlu idi.
O öz-özünə dedi:
– Soltan İbrahimi gərək mən öldürəm, atamın qanını alam.
Birbaş durub gəldi Soltan İbrahimin yanına, dedi:
– Soltan İbrahim, gərək məni də aparasan.
Soltan İbrahim dedi:
– İxtiyar özündədi. Gedirsən gedək.
Siyavuş da bunlara qoşuldu, oldular dörd nəfər. Dördü də başdan geyinib, ayaqdan qıfıllandı, ayaqdan geyinib başdan qıfıllandı. Yola düşdülər. Bunlar yol getdilər, ta gəlib bir meşəyə çatdılar. Çox yorulmuşdular.
Atlarını yancidar eləyib, bir çəməndə uzandılar. Hamısı yatmışdı. Amma Soltan İbrahim oyağıdı. Soltan İbrahim gördü ki, üç göyərçin gəlib oturub ağacda, biri dedi:
– Bu oğlanı tanıyırsan?
O biri dedi:
Böyük göyərçin dedi:
Göyərçinlər bunu deyib, qanad-qanada verib getdilər. Soltan İbrahim yarpağı götürdü. Yoldaşlarını durğuzub at minib getməkdə olsunlar. Xəbəri sizə kimdən verim, devlərdən. Devlər bəni-insan şikarına çıxmışdılar. Gördülər ki, dörd nəfər bəni-insan gəlir. Tez bunları tutub, dev padşahının yanına apardılar. Dev padşahı Soltan İbrahimgili görən kimi dedi:
– Pəh-pəh-pəh, nə şikar vurubsunuz? Ey bəni insan, nə sənət bacarırsınız?
Xanməmməd dedi:
– Bənnalıq.
Dev padşahı dedi:
– Aparın bunları meşəyə, qoyun orda bir imarət tiksinlər, həm də bir az kökəlsinlər. Sonra kəsib yeyərəm.
Bunları aparıb bir meşəyə buraxdılar. Soltan İbrahim Xanməmmədə dedi:
– Ey Xanməmməd, mən hara, bənnalıq hara?
Xanməmməd dedi:
– Soltan İbrahim, işin olmasın, biz işləyərik, sən meşəni gəzib dolanarsan. Durdular binanın bünövrəsini qoymağa. Soltan İbrahim meşənin o tərəf, bu tərəfini gəzirdi, bir də gördü ki, yan tərəfdən bir zarıltı gəlir.
Soltan İbrahim zarıltıya tərəf getdi, gördü ki, Simurq quşu düşüb nərildəyir.
Simurq Soltan İbrahimi görən kimi dedi:
– Ey Soltan İbrahim, sən hara, bura hara?
Soltan İbrahim başına gələni Simurqa nağıl elədi.
Simurq dedi:
– Mən də göynən gəlirdim, gördüm ki, yeddibaşlı dev qızı aparır.
Mən də düşdüm devin dalınca. Bu dəmdə yeddibaşlı dev məni vurub yerə saldı. İndi qanadım sınıb qalmışam burda.
Soltan İbrahim bir az fikirləşdi. Birdən göyərçinlər saldığı yarpaq yadına düşdü, əlini cibinə saldı, yarpağı əzib suyunu çıxartdı, çəkdi Simurqun qanadına. Simurq gördü ki, qanadı oldu anadangəlmə, dedi:
– Get, yoldaşlarını çağır gedək.
Soltan İbrahim dedi:
– Mən sevgilimin dalınca gedirəm, gərək Nuşapərini tapam.
Simurq dedi:
– Soltan İbrahim, Nuşapərini yeddibaşlı dev aparıb salıb tilsimə.
Siz mənim dalıma minin, mən sizi burdan xilas eləyim. Sonra işin gerisini sizə deyərəm.
Soltan İbrahim, Xanməmməd, Əmirəli, bir də Siyavuş mindilər Simurqun dalına. Simurq qalxdı havaya, göynən gedirdi, birdən dedi:
– Gözünüzü yumun!
– Açın gözlərinizi!
Simurq dedi:
– Soltan İbrahim, mən sənnən gedə bilmərəm. Al bu tükü, o imarəti görürsən. Nuşapəri ordadı. Bu tükü də verirəm sənə, işdi, nə çətinliyə düşsən, oda tutarsan mən gələrəm.
Soltan İbrahim öz yoldaşlarını burda qoyub, gedib çatdı həmin qapıya. Qapını açıb içəri girdi.
İçəri girən kimi, gördü Nuşapəri burdadı. Hər ikisi görüşdülər.
Soltan İbrahim dedi:
– Hazırlaş, tez gedək.
Bu dəmdə göy guruldadı, ildırım çaxdı. Nuşapəri xanım dedi:
– Amanın günüdü, Soltan İbrahim, gizlən ki, yeddibaşlı dev gəlib səni öldürər.
Soltan İbrahim dedi:
– Qorxma, mən elə Allahdan istəyirəm ki, gəlib məni burda görsün.
Bu dəmdə yeddibaşlı dev gəlib dedi:
– Soltan İbrahim, gərək səni yeyəm.
Soltan İbrahim dedi:
– Nə danışırsan?
Devnən Soltan İbrahim başladılar vuruşmağa. Devi Soltan İbrahim basıb altına öldürdü. Amma çıxıb getmədi, çünki o, yaman yorulmuşdu.
– Mən yorulmuşam, qoy bir az yatım, birisi gün səni burdan götürüb apararam.
Soltan İbrahim yatmaqda olsun. Xəbəri sənə kimdən verim, yeddibaşlı devin qardaşlarından. Yeddibaşlı devin qardaşları göynən gedirdilər, gördülər ki, Nuşapəri həyətdə təkdi. Göydən enib Nuşapərini çəkdilər tənurə, aparıb qoydular bir təpənin dibində. Soltan İbrahim yuxudan ayılıb gördü ki, Nuşapəri yoxdu. Tez Simurqun tükünü oda tutdu. Simurq gəlib dedi:
– Bilirəm, məni niyə çağırıbsan. Soltan İbrahim, ölüm ayağıdı.
Nuşapərini salıblar quyuya. Sən get yeddibaşlı devin qardaşlarını öldür, sonra gəl mənim yanıma, çarəsini deyərəm sənə.
Soltan İbrahim Xanməmmədi özüynən götürüb, birbaş gəldi devlərin yanına. Devlər gördülər ki, bəni-adəm gəlir. Hay-hay deyib, bunları üzük qaşı kimi araya aldılar. Soltan İbrahim gördü ki, dayanmaqdan bir şey çıxmaz, əl atıb qılınca başladı devlərnən vuruşmağa.
Neçə gün, neçə gecə vuruşub, bunları da cəhənnəmə vasil elədi, qayıdıb Simurqun yanına gəldi. Simurq dedi:
– Gedərsən burdan o təpənin dibinə. Dünyada nə ki heyvanat var, görəcəksən ki, hamısı burdadı, amma bunların ortalığında bir yel dəyirmanı var. Yel dəydikcə fırlanır. Əvvəlcə bu heyvanları qırmağa başlarsan. O qədər qıracaqsan ki, qan çıxacaq barabarına. Onda həmin oxnan dəyirmanı vuran kimi tilsim sınacaq. Vay onda ki, bir az gec tərpəndin, onda həlak olacaqsan. Nuşapəri xanım da, o dəyirmanın daşının altında bir quyu var, ordadı, götürüb gələrsən. Soltan İbrahim gəlib çatdı həmin təpənin yanına, əl atdı zülmət qılafına (Qara qın, qılıncın qını), heyvanları qırmağa başladı O qədər qırdı ki, qan çıxdı döşünün bərabərinə, əl atdı oxa, yel dəyirmanını elə vurdu ki, çərxi oxundan sıçradı. Soltan İbrahim əl atıb dəyirman daşını götürdü tulladı kənara. Bu vaxt quyudan bir qız çıxıb quş kimi uçdu. Tez bir kəmənd atıb, Nuşapərini quyudan çıxartdı. Quyudan uçan qız üzünü Soltan İbrahimə tutub dedi:
– Ey Soltan İbrahim, hara getsən, məni də apar.
Soltan İbrahim razı olmadı, öz sevgilisini götürüb gəldi Xanməmmədgilə çatdı. Eşit quyudan çıxan qızdan. Bu, pərilər padşahının qızı idi. Gördü Soltan İbrahim gedir, dedi:
– İbrahim, hara getsən, mən də gedəcəyəm.
Soltan İbrahim öz yoldaşlarıynan bahəm öz sevgilisini də götürüb, üz qoydu Ənuşiravan padşahının torpağına. Şəhərin bir neçə ağaclığında bir meşə vardı. Siyavuş gördü ki, bunlar az qalıblar şəhərə çatsınlar, Soltan İbrahimi öldürə bilməyəcək, ona görə dedi:
– Mən lap yorulmuşam, gəlin meşənin sərinliyində bir az uzanaq.
Elə ki, getdi yuxuya, Siyavuş gördü ki, Soltan İbrahim yatıb, tez yerindən durub Soltan İbrahimi zəhərlədi, bir dərəyə atdı. Pəri qızı Siyavuşun dalına düşüb pusurdu, gördü Siyavuş Soltan İbrahimi zəhərlədi, tez endi aşağı. Soltan İbrahimin başını dizi üstə alıb müalicə eləməyə başladı. Soltan İbrahim gördü ki, pəri xanımdı, dedi:
– Pəri qızı, nə olub?
Pəri qızı dedi:
– Siyavuş səni zəhərlədi, mən səni sağaltdım.
Soltan İbrahim pəri xanımı götürüb özünü yetirdi Xanməmmədgilə.
Siyavuş gördü ki, Soltan İbrahim gəlir, yanında da bir qız var.
Soltan İbrahim özün yetirdi Ənuşiravan padşahının şəhərinə. Padşaha xəbər getdi ki, bəs Soltan İbrahim gəlir. Padşah qoşun çıxardıb, Soltan İbrahimi gətirtdi yanına. O günü böyük məclis çağırdılar, amma məclisə Siyavuş gəlmədi. Soltan İbrahim dedi:
– Gərək Siyavuş gəlsin.
Gedib onu da çağırdılar.
Siyavuş gəlib oturdu. Soltan İbrahim dedi:
– Ey Ənuşiravan, izin ver mənə Siyavuşnan qurşaq yapışaq.
Padşah izn verdi, bunlar şərt bağladılar ki, hər kim kimi basdı, o, onu öldürsün. Soltan İbrahim Siyavuşu tutub elə çaldı ki, Siyavuşun tikəsi ələ də gəlmədi. Üzün padşaha tutub dedi:
– Padşah sağ olsun, Nuşapərini ver aparım atamın vilayətinə.
Padşah dan vaxtı neçə qatır yüklədi, ba�brahim Əmirəlinin əmisinə belə bir kağız yazdı ki, iki saatın ərzində Əmirəlinin nişanlısını özünə yetirəsən. Əgər yetirməsən şəhərin torpağını at torbasıynan daşıtdırıb, təxtini tarmar edəcəyəm.
Soltan İbrahim kağızı bu adama verib dedi:
– Aparıb verərsən padşaha.
Kağız gedib padşaha çatdı. Padşah kağızı oxuyub, əhvalatdan xəbərdar oldu. Vəziri çağırıb dedi:
– Tədbir odu ki, gərək vuruşasan.
Padşah əmr elədi qo�brahim Əmirəlinin əmisinə belə bir kağız yazdı ki, iki saatın ərzində Əmirəlinin nişanlısını özünə yetirəsən. Əgər yetirməsən şəhərin torpağını at torbasıynan daşıtdırıb, təxtini tarmar edəcəyəm.
Soltan İbrahim kağızı bu adama verib dedi:
– Aparıb verərsən padşaha.
Kağız gedib padşaha çatdı. Padşah kağızı oxuyub, əhvalatdan xəbərdar oldu. Vəziri çağırıb dedi:
– Vəzir, buna bir tədbir tök.
Vəzir dedi:
– Tədbir odu ki, gərək vuruşasan.
Padşah əmr elədi qoşun hazır olsun. Qoşun hazır olub üz qoydu Soltan İbrahim tərəfə. Soltan İbrahim gördü ki, qoşun gəlir, cəng libasını geyib, özünü ləşkərə vurdu. Sağdan girib soldan çıxdı, soldan girib sağdan çıxdı. Qoşunu qırıb, özünü yetirdi şəhərə, padşahı da cəhənnəmə vasil elədi. Əmirəlinin nişanlısı üçün yeddi gün, yeddi gecə toy elədi. Sonra bunları burda qoyub, öz atını minib, gəlib çatdı atasının torpağına. Xan-Xani-Çinə xəbər getdi ki, oğlun gəlir. Xan-Xani-Çin oğlunun pişvazına çıxıb evə gətirdi. Yeddi gün, yeddi gecə toy eləyib, Nuşapəri xanımı Soltan İbrahimə, pəri qızını da Xanməmmədə verdi.
Onlar yeyib, içib, keyf çəkdilər, siz də yeyin, için muradınıza çatın."
"Biri var imiş, biri yox imiş, günlərin bir günündə, belə deyirlər, bir vilayətdə Dəşküvar adında bir padşah var imiş. Bu padşahın oğlu olmazmış. Amma çox zalım padşah imiş. Bir gün Dəşküvar öz rəmmalını yanına çağırıb, deyir:
– Rəmmal, dünyanın bütün ləzzətini çəkmişəm. Amma qorxuram düşüb öləm, ürəyimdəki həsrət mənimlə qəbrə gedə. Bir rəm at, görüm. Rəmmal rəm atıb gördü ki, rəm bəd gəlir. Bir də atıb gördü ki, həmindi ki, həmin.
Rəmmal dedi:
– Rəm bəd gəldi. İzn ver sabah gəlim.
Dəşküvar izn verdi rəmmala, rəmmal durub getdi. Sabahısı gün rəmmal padşahın yanına gəlib ədəb salamını yerinə yetirib oturdu. Rəmmal rəml atıb gördü ki, həmindi ki, həmin.
Dedi:
– Padşah sağ olsun, acığı tutmasın.
Padşah dedi:
– De görək!
Rəmmal dedi:
– Tez-gec sənin öz rəiyyətinin bir oğlu olacaq, sən onun əlində öləcəksən.
Padşahı fikir apardı ki, o necə rəiyyətdi ki, bir oğlu olacaq, mən də onun əlində öləcəyəm. Dəşküvar səhərə kimi yatmadı. Fikir fikir üstündən, səhər tezdən rəmmalı çağırtdırıb dedi:
– Rəmmal, eşidəm biləm, bu sirri bir adama demisən, vay halına.
Rəmmaldan söz alıb sirri saxladı. Tədbir istədi.
Rəmmal dedi:
– Tədbiri bu cürdü. Gərək şəhərdə təzə anadan olan uşaqların
– Gərək siz evləri gəzib, təzə anadan olan uşaqlarını oğurlayıb gizlin öldürəsiz. Amma nəbadə camaat bilə!
Bunların dilindən kağız alıb yola saldı.
Bu dəmdə Dəşküvarın bağbanı bağı gəzirdi, gördü ki, padşah oturub çarhovuzun üstə, çox fikirdədi. Bağban ağacdan bir alma dərib, götürüb gəldi Dəşküvar üçün. Baş əyib, ədəb salamını yerinə yetirdi. Almanı Dəşküvara uzatdı. Dəşküvar almanı bağbandan alıb iylədi, dərdi bir idisə, oldu iki. Bir ah çəkib dedi:
– Yaxşı alma saxlayırsan, amma...
Bağban dedi:
– Necə ki, amma?
– Saqqalıma dən düşüb, sabah düşüb ölsəm, görəsən bu bağa kim sahib olacaq.
Bağban başını aşağı salıb dinmədi. Dəşküvar çox fikrə gedib, bağbana dedi:
– Gəl Allah əmrilə bir əhd-peyman edək!
Bağban dedi:
– Padşah sağ olsun nə əhd?
Dəşküvar padşah dedi:
– Qızın olsa qızlığa, oğlun olsa oğulluğa mənə ver!
Dəşküvar çox böyük padşahdı. Bağban Dəşküvarın sözündən çıxa bilmədi, razılıq verdi. Dəşküvar da bağbanın dilindən kağız alıb çıxıb getdi. Eşit Dəşküvarın adamlarından. Pişik ət üçün gəzən kimi, bunlar da evbəev gəzirdilər. Gündə bir, iki təzə doğulan oğlan uşaqlarını oğurlayıb atırdılar çaya. Şəhər adamları da gəzirdilər ki, uşaq oğurlayanı tapsınlar, tapa bilmirdilər. Gəlib neçə kərə Dəşküvara şikayət elədilər. Dəşküvar qulaq asmayıb, gələnləri qovurdu. Xəbər verim sənə kimdən, bağbanın arvadından. Nağıllarda vaxt çox tez başa gəlir. Doqquz ay, doqquz gün başa gəldi, bağbanın arvadı bir oğlan doğdu. Xəbər gedib çatdı bağbana ki, arvadının bir oğlu olub. Bağban sevinə-sevinə özünü yetirdi arvadının yanına, gəlib nə gördü, arvadının doğduğu oğlanın başında, qaşında, kirpiyində tük yoxdu, özü də ət kimidi. Başı, qolu, qıçı sağ-salamat, amma ki, elə bil ətdi. Bağban baxdı, gördü ki, bu uşaq araya çıxmalı uşaq deyil. Getdi fikrə. Bilmədi padşaha nə cavab versin. İstədi uşağı tullaya, amma ürəyi gəlmədi. Bu burda qalsın, eşit Dəşküvar padşahdan. Şah Dəşküvar eşitdi ki, bağbanın oğlu olub, sevindiyindən dayana bilmədi. Durub gəldi, özünü tez yetirdi bağbanın evinə. Bağban oturub ağlayırdı, bilirdi ki, padşahın yanında xəcalətli olub. Bir də başını yuxarı qaldırıb gördü ki, Şah Dəşküvar gəlir, gözlərin silib iki qat olub padşahın qabağında ədəb salamını yerinə yetirib dayandı. Şah Dəşküvar dedi:
– Oğlun olub, bəs nə üçün mənə bu vaxtacan xəbər verməmisən?
Bağban bu sözdən başını aşağı salıb dedi:
– Padşah sağ olsun, üzüm yanında qaradı.
– Nə üçün qaradı? Olmaya oğlan ömrünü bağışlayıb?
– Kaş ömrünü bağışlayaydı sənə, amma dünyaya gəlməyəydi.
Şah Dəşküvar bu sözdən çox pərişan olub xəbər aldı ki:
– Nə olubdu?
Bağban əhvalatdan Şah Dəşküvarı xəbərdar elədi. Dəşküvar çox qəmgin oldu, amma inanmadı. Özü-özlüyündə dedi:
Yəqin ki, bunlar uşağı məndən gizlədirlər.
Üzün bağbana tutub dedi:
– Gərək uşağı özüm görəm.
Bağban Şah Dəşküvarı apardı evinə, uşağı göstərdi. Şah Dəşküvar uşağı görüb acığı tutdu, birbaş bağbanın evindən çıxıb gəldi, əyləşdi taxta, rəmmal çağırtdırıb dedi:
– Rəm at görək, o uşaq ki, deyirdin, dünyaya gəlib, ya yox?
Rəmmal dəstəmaz alıb, gəlib rəmin atdı. Baxıb Şəh Dəşküvara dedi:
– Bəli, dünyaya gəlib.
Şah Dəşküvar qapıları bağlatdırıb, rəmmalı otağından bayıra buraxmadı. Adam göndərdi, öz yaxın adamlarından bir neçəsini çağırtdırıb dedi:
– Rəmmal tədbir tök!
Rəmmal, dedi:
– Gərək şəhərdə nə ki təzə doğulan uşaq var, hamısının boynu
Şah Dəşküvar üzün tutub öz adamlarına dedi:
– Sizin üçün filan qədər maaş ayırıram, nə ki şəhərimdə oğlan uşağı var, hamısının boynunu vurasız, amma bu sirri heç kim bilməməlidi.
Padşah öz adamlarının dilindən kağız alıb dedi:
– İndi gedərsiz, bağbanın beşikdəki uşağını götürüb atarsız çaya,
arvadın da öldürərsiz.
Padşahın adamları gedib bağbanın arvadını və oğlunu götürüb, istədilər öldürələr, yazıqları gəlib arvadı buraxdılar çölə, uşağı da bir dağın döşündə böyük bir ağac vardı, qoydular ağacın altına, çıxıb gəldilər. Bağbanın arvadı qaldı çöllü-bəri-biyabanda, uşağı da ağacın altında. Ana baladan, bala anadan ayrılıb, belə qalsınlar, eşit Simurqdan. Simurq göylə uçub gedirdi, gördü ki, yerdə bir şey ağarır. Tez göyün qatından enib yer qatına, gördü ki, ağac dibində bir uşaq var, amma yanında adam yoxdu. Simurq elə bir quşdu ki, yerin altın da, üstünü də bilirdi. Görən kimi bildi ki, bu bağbanın oğludu, özü də təzə gəlib dünyaya. Uşaq Şah Dəşküvarın qəzəbinə gəlibdi. Simurq uşağı götürüb caynağına, qalxdı havaya, qanad çalıb uşağı götürdü gəldi öz balalarının yanına. Simurq elə quşdu ki, fəqirləri çox sevərdi. Qalxıb göyə, başladı bağbanın arvadını axtarmağa. Bir müddət gəzib dolandı, bir soraq tapa bilmədi.
Simurq getməkdə olsun, eşit bağbanın arvadından. Bağbanın arvadı Şah Dəşküvarın şəhərindən çıxıb üz qoydu çöllü-bəri-biyabana.
Eşit Simurqdan. Simurq göylə gəzirdi. Gördü ki, çöllü-bəri-biyabanda bir arvad xeylağı gəzir. Simurq üç-dörd qat göydən yerə enib gördü ki, bağbanın arvadıdı. Simurq qanadını açıb, aldı bağbanın arvadını qanadının altına. Bağbanın arvadı ayılıb gördü ki, Simurq qanadını yorğan eləyib salıb üstünə. Bağbanın arvadı qorxub istədi qaça. Simurq tez dilə gəlib dedi:
– Qorxma, gəl min dalıma, səni öz balanın yanına aparıram.
Bağbanın arvadı gördü ki, bu Simurq quşudu. Tez qanadından öpüb, mindi Simurqun dalına. Simurq qanad çalıb qalxdı havaya, özün yetirdi yuvasına, düşüb yerə bağbanın arvadına dedi:
– Aç gözünü!
Bağbanın arvadı gözlərini açıb gördü ki, elə gözəl meşədi daha nə təhər. Bağbanın arvadı bir o yana baxıb, bir bu yana baxıb, gördü ki, Simurq yoxdu. Bir az keçib, Simurq caynağında bir uşaq göydən yerə endi. Bağbanın arvadı xəbər aldı Simurqdan:
Simurq dil açıb bağbanın arvadını başa saldı ki:
– Bu uşaq sənindi.
Arvad baxıb gördü ki, həmin uşaqdı ki, ət parçası kimi idi. Əndamında tük yoxdu, indi bir oğlan olub ki, dünyada misli yoxdu. İstədi uşağı götürə qucağına, üz-gözündən öpə, baxıb gördü uşaq elə ağırdı ki, yerindən tərpədə bilmir. Xəbər aldı Simurqdan:
– Bu nə əhvalatdı?
Simurq dedi:
– Göylə gedirdim, gördüm bir çöllü-bəri-biyabanda qoca bir ağac bir yanı üstə yıxılıb. Ağacın altında bir şey ağarır. Yerə enib gördüm ki, bu uşaqdı. Tez götürüb apardım, Nil dəryasında çimdirdim, Qaradağ daşından bir parça götürüb əzdim, tük gələn yerlərinə çəkdim. İndi bir ildi ki, bu uşağı balalarımla bir yerdə saxlayıram.
Bağbanın arvadı Simurqun qanadından öpüb, həmin saat öz oğluna Siman adını verdi. Simurq Simanın anası üçün ağac başında yuva tikdi.
Ana-bala bir neçə müddət burda qalmaqda olsunlar, eşit Simurqdan. Simurq hər gün ov ovlardı, yarısını öz balalarına, yarısını da bağbanın arvadı ilə Simana verərdi. Bir müddət aradan keçdi. Bir gün bir əjdaha gəlib Simurqun balalarını yemək istəyirdi. Siman onu görən kimi tez bu ağacdan atlandı o biri ağaca, uzun bir çinar ağacından yapışıb, bir nərə çəkdi ki, meşə titrədi, çinarı yerindən çəkib çıxartdı. Əjdaha Simanı görən kimi Simurqun balalarını buraxıb, gəldi Simanın üstə. Siman çinarın qalın tərəfini əjdahanın ağzına salıb həmlə elədi irəli, ucunu sancıb boğazının yoluna, dayadı torpağa. O qədər qazdı ki, əjdaha çapalayıb cəhənnəmə vasil oldu. Bir nərə də çəkdi. Bu dəmdə Simurq göylə gedirdi, eşitdi ki, meşədən nərə səsi gəlir. Enib meşəyə gördü ki, bağbanın arvadı qorxusundan çıxıb lap ağacın başına. Xəbər aldı ki: nə olub? Bağbanın arvadıynan Simurqun balaları Simurqu əhvalatdan xəbərdar elədilər. Simurq tez özünü yetirdi Simana, gördü ki, Siman əjdahanı öldürüb dayanıb başının üstə. Simurq üç dimdik əjdahaya vurub, ətinin yaxşı yerindən balalarına, ürəyini də Simana verib qalanını tulladı. Simurq Simanla anasını mindirib dalına dedi:
– Açın gözlərinizi!..
Bunlar gözlərini açıb gördülər ki, bir evin qabağındadılar. Simurq bunları qoyub qapını döydü. Bir az keçmədi ki, bir çoban çıxdı. Çoban gördü ki, gələn Simurqdu. Çoban Simurqun qanadından öpdü, Simurq dil açıb dedi:
– Simanla bu arvadı sənə tapşırıram.
Çoban baş əydi, Simanı götürdü oğulluğa. Simurq getmişdi, amma arabir gəlib Simana baş çəkərdi.
Nağıllarda vaxt tez başa gəlir. Siman on beş yaşına çatmışdı. Amma elə cürətli pəhləvan olmuşdu ki, Qaf dağına güc eləsəydi, yerindən tərpədərdi. Bir gün Siman çobana dedi:
– At istəyirəm, qılınc istəyirəm.
Çoban tez Simurqun tükün yandırdı, Simurq özünü yetirib çobana,
xəbər aldı:
– Bəs nə var?
Çoban dedi:
– Siman at istəyir, pəhləvan paltarı istəyir.
Simurq gözüm üstə deyib, qalxdı göyə. Simurq göydə pər vurub, nər kimi nərildəyirdi. Qanad çalıb gah enirdi, gah qalxırdı göyə. Özün yetirdi Dəşküvar padşahın şəhərinə. Göydə gəzirdi, gördü ki, Şah Dəşküvar imarətindən çıxıb gəldi bağa. Çıxıb çarhovuz üstə canamazın açdı, üzüyünü möhür elədi, başladı dəstəmaz almağa. Simurq göydən baxırdı, gördü ki, Şah Dəşküvarın bir üzüyü var ki, heç padşah xəzinəsində yoxdu. Dedi: bu üzük Simana bəsdi. Yerə enib, üzüyü vurdu caynağına, qalxdı göyə. Şah Dəşküvar Simurqun dalısınca ox atdı, amma ox Simurqa dəymədi. Şah Dəşküvar bu sirri saxlayıb özündə, başladı namazını qılmağa. Simurq özün yetirdi çobana, üzüyü verib, dedi:
– Min dalıma!
Çoban mindi Simurqun dalına, özünü yetirdi başqa bir şəhərə. Şəhərin yarım ağaclığında çobanı düşürüb dedi:
– Gedərsən bu şəhərə. Bu üzüyü verərsən filan tacirə, deyərsən ki, bu üzüyü Xəyyam tacir verdi, dedi ki, pul eləyib versin. Çoban şəhərə gedib taciri tapdı, üzüyü tacirə verib, necə ki, Simurq
– Apar bu pulu, bu şəhərdə Yemən vəzirə deyinən Dəşküvar deyir ki, atımın xərcini verib, atımı istəyirəm. Xəbər alsa ki, at nə rəngdədi? Deyərsən ki, ağ atdı, yalınının altı qırmızı. Amma atı nəbadə minəsən. Tez götür gəl bura!
Çoban şəhərə gəlib, getdi Yemən vəzirin yanına. Simurq necə demişdi, eləcə də Yemənə dedi.
– Bu qapını sındır!
Çoban qapını sındırdı, içəri girdilər. Bir dəst pəhləvan paltarı, on arşın uzunluğunda bir qılınc, yeddi dəyirman daşı ağırlığında bir gürz seçdilər. Simurq bunları aldı caynağına, çobanı da mindirib dalına, götürüb gəldi. Gördü ki, Siman başını qoyub anasının dizi üstə, yatıbdı. Simurq Simanı durğuzdu. Siman pəhləvan paltarını başdan geyib, ayaqdan qıfıllandı, ayaqdan geyinib başdan qıfıllandı, qılıncın belinə bağlayıb, gürzü əlinə aldı, bir nərə çəkib gürzü əlində fırlatdı.
Simurq tez atın tükünü bir-birinə çəkdi. Bir də gördülər ki, ağ at, yalının altı qırmızı, budu gəlib dayandı Simanın qabağında. Siman ata minib, başladı at çapıb, qılınc vurmağa, gürz oynatmağa. Ta bir müddət pəhləvanlığın hər yolunu öyrəndi. Bir gün anasına dedi:
– Ana, mən gedirəm yeddi günün səfərinə.
Anası dedi:
Dedi:
– Yox, gərək gedəm.
Siman at minib, çıxdı çölə, düz iki gün yol getdi, gəlib çıxdı çöllübəri-biyabana. Bərk acmışdı. Bir quş vurub, kabab bişirib, oturdu yedi, uzandı bir ağac sərinliyində rahat olsun, gördü ki, iki atlı gəlir. Atlılar Şah Dəşküvarın pəhləvanlarıdı. Siman bunları görən kimi durdu ayağa. Əl atıb xurcuna, atına bir ovuc kişmiş verib, özün söykədi qılıncına. Pəhləvanlar gəlib çatdı Simanın bərabərinə, xəbər aldılar kimsən? Buralarda neyləyirsən?
Siman dedi:
– Siz kimsiniz?
Pəhləvanlar dedilər:
– Biz Şah Dəşküvarın pəhləvanlarıyıq.
Siman dedi:
– Mən də bu yerlərin pəhləvanıyam.
Bu söz onlara acıq gəldi, əl atdılar qılınca. Siman da tez əlin atıb gürzə, bir nərə çəkdi ki, Simanın nərəsindən göydə quş qanad saldı. Gürzü atıb yerə, əl elədi qılınca. Qılıncı çəkib pəhləvanın birini cəhənnəmə vasil elədi. Əl atıb o biri pəhləvanın kəmərindən elə vurdu yerə ki, ombası çıxdı. Pəhləvan sürünə-sürünə üz qoydu qaçmağa, birbaş gedib Şah Dəşküvarın yanına, dedi:
– Taxtın dağılmasın nə durmasın?! Bir nəfər çöllü-bəri-biyabanda pəhləvan peyda olub, kim gəlir qabağına, vurub öldürür. Özü də deyir ki, Şah Dəşküvar kimdi, mən onu tanımıram. İstədik tutub gətirək hüzuruna, kiçik pəhləvanı vurub öldürdü, məni də elə vurdu yerə ki, ombam çıxdı.
Şah Dəşküvar bu sözdən çox qəzəblənib əmr elədi ki, vəziri çağırsınlar. Adam gedib vəziri çağırdı. Vəzir gəldi Şah Dəşküvarın hüzuruna, dedi:
– Buyur, qibleyi-aləm!
Şah Dəşküvar dedi:
– Bəs filan yerdə bir pəhləvan peyda olub, mənim də pəhləvanlarımın birini öldürüb. Qoşun götür, gedək görək bu necə pəhləvandı.
Vəzir gedib qoşun hazırlığı gördü, gəlib Şah Dəşküvara xəbər verdi ki, qoşun hazırdı.
Şah Dəşküvar ata minib düşdü qoşunun qabağına. Başladılar yol getməyə. Şəhərdən çıxıb üz qoydular Simana tərəf. Eşit Siman pəhləvandan. Siman pəhləvanı öldürəndən sonra ata minib gəlirdi şəhərə tərəf ki, ombası çıxan pəhləvanı tutub öldürsün, bu dəmdə gördü qabaqda bir toz qopdu. Siman atın saxladı. Toz sakit olan kimi tozun içərisindən qoşun peyda oldu. Siman bir dağın döşünü özünə səngər eləyib, çəkib atını dayandı. Şah Dəşküvar özün yetirdi, durbinin qoyub gözünə bir o yana, bir bu yana baxıb gördü ki, burda bir pəhləvan var Şah Dəşküvar anadan olandan bu günə kimi istər şücaətdə, istər gözəllikdə belə bir pəhləvan görməmişdi.
Şah Dəşküvar vəzirə dedi:
– Olsa, bu oğlan olar. Tez bir adam göndər, onu çağırsınlar.
Vəzir bir nəfər pəhləvan göndərdi Simanın hüzuruna. Pəhləvan gedib, Simana çatıb dedi:
– Ey oğlan, Şah Dəşküvar səni çağırır.
Simanın bu sözdən acığı tutub, əl atıb pəhləvanın kəmərinə, elə tulladı ki, yazıq pəhləvan gedib birbaş düşdü Şah Dəşküvarın ayağına. Şah Dəşküvar baxırdı, gördü bu pəhləvan elə zırpı pəhləvandı ki, qabağında dağ dayanmaz. Özü minib atına, istədi gedə, öz-özünə dedi: qoy vəziri göndərim.
Vəzirə dedi. Vəzir boyun qaçırtdı. Axırda Şah Dəşküvar atın sürüb birbaş özün yetirdi Simanın bərabərinə. Şah Dəşküvar çatıb salam verdi, amma gözaltı oğlana baxıb gördü ki, elə oğlandı Misiri, Şamı, Rumu gəzəsən belə gözəl tapmazsan. Şah Dəşküvar ta bayaq ürəyi gedib, yıxıldı yerə. Siman Şah Dəşküvarın saqqalından yapışıb qalxızıb oturtdu yerə. Su vurub üzünə, Şah Dəşküvarı ayıltdı.
Şah Dəşküvar dedi:
– Mən bu şəhərlərin padşahıyam. Sənin bu tərəflərə gəlməyini eşidib gəlmişəm. Mənim də oğlum yoxdu, gəl səni götürüm oğulluğa.
Siman dedi:
– Mən istəmirəm. Hələ mən özüm bu yerlərin pəhləvanıyam. Atam da çobandı. Mən hara, sən hara? Məndən əlini çək! Məndən sənə oğul olmaz.
Şah Dəşküvar çox yalvardı, Siman az eşitdi. Siman baxıb gördü ki, Şah Dəşküvar bundan əl çəkməyəcək, öz-özünə dedi: gedərəm, pənah Allaha. Razı oldu, qoşuldu Şah Dəşküvara. Şah Dəşküvar sevindiyindən heç bilmədi ki, nə eləsin. Tez çatdı qoşuna, əmr elədi ki, şadlıq eləsinlər. Qoşun əhli şadlıq eləyib sevindi. Şah Dəşküvar Simanı alıb yanına, birbaş gəldilər şəhərə. Bir neçə müddət Siman burada qalıb, baxıb gördü ki, ürəyi çox darıxır. Çünki Siman göz açıb özün meşə içində, çoban yanında görmüşdü. Şah Dəşküvarın yanında qalmaq ona bir cür gəlirdi. Odur ki, başladı darıxmağa. Bir gün aynaya baxıb gördü ki, çox geriyə gedib. Dedi ki, gərək çıxam gedəm. Xəbər sənə verim kimdən, xəbəri sənə verim Şah Dəşküvardan. Şah Dəşküvar rəmmalın sözündən sonra, əmr vermişdi ki, təzə doğulan uşaqları tutub öldürsünlər. Padşahın bu əmrindən sonra hər gün üç-dörd uşaq yox olurdu. Odu ki, bir dəstə camaat yığılıb, Şah Dəşküvara şikayətə gəldilər ki, bəs uşaqlarımız itir. Bizə bir əlac elə. Şah Dəşküvar şikayətə baxmayıb onları qovdu. Siman pəhləvan da bir yanda durub baxırdı. Gördü ki, Şah Dəşküvar çox ədalətsiz iş görür. Özün verib Şah Dəşküvarın qabağına, baş əyib dedi:
– Padşah sağ olsun, gərək bu itən uşaqların oğrusunu tapasan, yoxsa mən şəhəri alt-üst elərəm. Padşah qorxusundan bəli-bəli dedi, amma tədbirini dəyişmədi. Elə yenə də gündə bir-iki uşaq yox olurdu. Şəhərdə rəiyyət arasında narazılıq artırdı. Axırda şikayət elədilər Simana.
Siman durub gəldi Şah Dəşküvarın yanına, dedi:
– Mən daha səbr eləyə bilmirəm. Gərək gedəm uşaq oğrularını tapam.
Şah Dəşküvar gördü ki, iş şuluqdu. Əgər Siman işə başlasa, işin üstü açılacaq. Neynim, neynim, axırda Simana dedi:
Siman razı olmayıb dedi:
– Mən gedirəm. Gərək bu oğruları tapam.
Siman səfərə hazırlıq görməkdə olsun, eşit vəzirdən. Vəzir gördü ki, Şah Dəşküvar Simandan o qədər qorxur ki, axırda padşahlığın da ona verəcək. Tez özünü yetirdi oğlunun yanına. Vəzirin Qəvvas adında bir oğlu var idi, oğluna dedi:
– Qəvvas, çörəyimi sənə halal eləmərəm, əgər Siman pəhləvanı
sağ buraxsan. Gərək onu öldürəsən.
Qəvvas dedi:
– Nə yolla?
Vəzir dedi:
– Siman pəhləvan bu günləri şəhərdən çıxacaq. Mən də səni ona qoşaram. Hələ ki, qoşuldun ona, yolda bir məqam tapıb öldürərsən.
Qəvvas razı oldu. Siman da bu tərəfdən elə atını minirdi, gördü ki, vəzirin oğlu Qəvvas gəlir, xəbər aldı ki:
– Haraya gedirsən?
Vəzirin oğlu dedi:
– Çox darıxıram, istəyirəm səninlə gedəm.
Siman özünə elə bir yoldaş axtarırdı. Razı olub, vəzirin oğlu Qəvvası da özü ilə götürdü. Hər ikisi at minib, şəhərdən çıxdılar. At başı saldılar, başladılar sürməyə. Qəvvas atına bir neçə taziyana vurub, sürdü qabağa. Simanın atın keçib, bir qədər gedib, gözdən itdi. Amma Siman atın asta-asta sürürdü. Qəvvas qılıncın əlinə alıb, niqabın çəkdi üzünə. Yetmiş yeddi yerdən özün sərrast edib, qayıtdı, at başı saldı Simanın üstünə. Sürüb atını az qalmışdı ki, gəlib çatsın Simana. Siman gördü ki, gələn Qəvvasdı. Tez əlin uzadıb yapışdı Qəvvasın kəmərindən.
– Siman, and olsun cavan canına, mən səninlə hənək eləyirdim.
Siman Qəvvası yavaş-yavaş qoydu yerə. Başladılar yol getməyə. Dərə-təpə gedib, çatdılar bir düzə. Qəvvas yenə də at başı salıb, atın başını qaytardı, çəkib niqabını üzünə, sürdü düz Simana tərəf. Qəvvasın atı güllə kimi gəlib yetişincə Qəvvas çəkib qılıncını istədi ki, endirə Simanın təpəsin, Siman əlini qaldırıb, yapışdı Qəvvasın biləyindən, qapıb qılıncını aldı, qalxızıb Qəvvası yuxarı, elə vurdu yerə ki, heç tikəsi də ələ keçmədi. Siman Qəvvası vasil eləyib cəhənnəmə, minib atına, başladı getməyə. Az gedib, çox dayandı, çox gedib az dayandı, gəlib çatdı bir şəhərin qırağına. Gördü ki, bura bir qalaçadı. Amma qalaçada adam-zad görünməyir. Düşüb atından, yumşaq bir otun üstündə atına bir az kişmiş töküb, özü də uzandı ki, dincliyini ala. Siman burda yatmaqda olsun; xəbər verim kimdən, xəbər verim sizə Dəzivar padşahdan. Dəzivar padşah əlində durbin qalaçadan baxırdı ki, görsün onun torpağına gələn kimlərdi. Çünki Dəzivarın torpağına hələm-hələm adamlar sağ gəlsəydi, salamat qayıtmazdı. Dəzivar padşah gördü ki, onun otlağına bir at buraxıblar, pəhləvan da yatıbdı. Dəzivar öz divlərindən bir neçəsini göndərdi ki, gedib görsünlər o bəni-adəm kimdi, götürüb gəlsinlər hüzuruna. Divlər tez qalaçadan çıxıb, özlərini yetirdilər Simana. Siman uzanmışdı, at gördü ki, div gəlir, başladı kişnəməyə. Siman səsə ayılıb gördü ki, div gəlir, tez minib atına dayandı. Divlər gəlib çatdılar. Siman çəkib qalxanı başına elə bir qılınc çaldı ki, divin biri yeddi parça oldu, başladı o biri divlərlə davaya. Dəzivar qalaçadan baxırdı, gördü ki, heç bəni-adəmə oxşamır. Tez qoşun göndərdi. Siman gələn-gələni qırıb, cəhənnəmə vasil eləyib, özünü yetirdi Dəzivarın şəhərinə. Nə ki, divlər var idi, qırıb çatdı. Axırda Dəzivar özün yetirdi meydana. Yeddi dəyirman daşından qayırılmış gürz əlində, gəlib durdu Simanın bərabərində. Siman bir nərə çəkib, gürzü aldı əlinə, üç dəfə göydə fırlatdı. İkinci nərədə elə bir gürz Dəzivarın təpəsinə endirdi ki, Dəzivar xamır kimi yerə yayıldı. Siman Dəzivarı doğradı. Girib şəhərə, qalan divləri də qırdı, gördü ki, bir kiçik div qalıb. İstədi vurub öldürə, div dedi:
– Məni öldürmə, özünə qulam götür!
Siman razı olub, balaca divi götürüb, adını qoydu Adamzad. Siman minib atına, Adamzadı da mindirib ayrıca ata, başladılar şəhərdən çıxmağa. Üz qoydular Şah Dəşküvarın vilayətinə. Bir neçə müddət yol gedib, axırda özlərini yetirdilər Şah Dəşküvarın vilayətinə. Şah Dəşküvara xəbər getdi ki, Siman gəlir, amma yanında da bir div g#351;küvar vəziri çağırıb dedi:
– Vəzir, tədbir gör! Ya yeddi ilin bac-xəracını verməliyik, ya da dava eləməliyik. Vəzir istəyirdi ki, Simanı aradan yox eləsin, dedi:
– Sənin Siman kimi pəhləvanın var. Göndər Firəng padşahının qabağına, yarım saatın içində qırıb çatsın. Şah Dəşküvar bu işə razı olub xəbər verdi ki, Simanı çağırsınlar hüzuruna. Adam getdi, Simanı tapdılar, götürüb gəldilər padşahın hüzuruna. Siman ədəb-salamını yerinə yetirib durdu Şah Dəşküvarın əmrində. Siman müntəzirdi. Şah Dəşküvar dedi:
– Oğul, Firəng padşahı bizdən yeddi ilin bac-xəracını istəyir. Ya verməliyik, ya da dava eləməliyik. Gəl mən sənə on min qoşun verim, çıx Firəng padşahının qabağına. Siman razı oldu. Şah Dəşküvar qoşun verdi. Səhər tezdən xəbər gəldi ki, Firəngin qoşunu gəlib, şəhərin bir ağaclığındadı. Siman tez durub libasını geyib, yetmiş yeddi yerdən özünü möhkəm bağladı, sonra niqabın çəkib üzünə, qılıncın aldı əlinə, bir nərə çəkib vurdu özünü dəryayi-ləşkərə. Birinci nərədə başladı at oynatmağa, ikinci nərədə on arşın qılıncını qılafından çəkib, üçüncüdə elə bir nərə vurdu ki, göydə quş qorxusundan qanad saldı. Özün vurub ləşkərə sağdan vurub, soldan çıxdı, soldan vurub sağdan çıxdı, başladı qoşunu taxıl kimi biçməyə. Firəng qoşununu qırıb qurtardı. Göz gəzdirib o yana, bu yana gördü ki, qoşunun öləni ölüb, qaçanı qaçıbdı. Amma iki pəhləvan qalıb. Tez pəhləvanın birilə başladı cəngə. Qılınc çəkib pəhləvanı cəhənnəmə vasil elədi. Bundan sonra o biri pəhləvan durub gəldi Simanın bərabərinə. İki pəhləvan qılınc çəkdilər, endirdilər bir-birinin təpələrinə. Baxıb gördülər qılıncdan bir şey çıxmır, qılıncları atıb yerə, əl atdılar gürzə, başladılar bir-birinə gürz atmağa. Siman gördü ki, gürzdən də bir şey çıxmadı; atıb gürzü yerə, bir nərə çəkdi ki, daha nə təhər. Şah Dəşküvar da bu dəmdə çıxıb yuxarıdan tamaşa edirdi. Simanın nərəsinin zərbəsindən Şah Dəşküvar özünü bir boy atdı, gördü ki, Simanın gözləri qızıb, özün-sözün bilmir. Siman əl atıb pəhləvanın bel kəmərinə, qalxızıb göyə, bir də nərə vurub göydə fırlatdı, bir qullacla elə atdı ki, Firəng padşahının pəhləvanı gedib düşdü Şah Dəşküvarın ayağının altına. Şah Dəşküvar gördü ki, Siman Firəngin qoşununu qırıb tamam elədi, sevindiyindən aşağı düşüb Simanın adına təbil vurdurdu. Vəzir eşitdi ki, Siman sağ-salamat davadan qayıdıb, başladı yanıb tökülməyə. Siman gəlib əlini, üzünü yudu, təmizlənib, neçə gün,
neçə gecə dincəlməyə başladı. Bir gün durub gəldi Şah Dəşküvarın yanına, dedi:
– Gəlmişəm sənin yanına bir xahişə.
– Buyur!
Siman dedi:
– Gərək vəzirin qızını verəsən mənim div Adamzadəmə.
Padşah başını aşağı salıb getdi fikrə. Vəzir də bu yandan yanayana durub baxırdı. Siman dedi:
– Nə deyirsən? Razı olmasan, yerlə göyü bir eləyərəm.
– Razıyam.
Yeddi gün, yeddi gecə toy eləyib, Siman vəzirin qızını zor-güc alıb verdi Adamzada, özü də Şah Dəşküvara tapşırdı ki, əgər mənim bu div Adamzadəmin başından bir tük əskik olsa, yerlə göyü bir eləyəcəyəm. Bundan sonra atını minib üz qoydu çöllü-bəri-biyabana. Bu getməkdə olsun, Şah Dəşküvarla vəzir oturub öz günlərinə ağlayırdılar. Eşit Simandan.
Siman at başı salıb, dərələrdən yel kimi, təpələrdən sel kimi, badisərsər kimi, ayaq üzəngidə, diz qabırğada, özün yetirdi çəmənə. Gördü ki, bir ceyran kolun dibindən çıxıb üz qoydu qaçmağa. Siman at başı saldı ceyranın dalısınca. İstədi ha burda, ha orda ceyranı tuta. Gördü ki, ceyranı tuta bilməyəcək, kəmənd atdı. Üçüncü kəmənddə ceyranı
tutdu. Siman ceyranı tutub, istədi kəsə başını, ceyran tez cildindən çıxıb, oldu bir qarı. Siman gördü ki, bu tilsimmiş. Tez tutub qarının biləngindən, istədi öldürə, qarı başladı yalvarmağa ki, gəl məni öldürmə, mən sənə bir şey verim ki, dünyalara dəyər. Qarı tez əlin atıb qoltuq cibindən bir qız şəkli çıxartdı, elə biləsən Allah taala bu qızı birinci dəfə xəlq eləyibdi. Qaşları qara, kirpikləri ox, yanaqları qaymaq, dodaqlarına elə bil ki, qan çilənibdi. Siman xeylağ qızın şəklinə baxıb qarıya dedi:
– Qarı, de görüm bu kimin şəklidi?
Qarı dedi:
– Bu Xan-xani-Çinin qızı Pəridux xanımın şəklidi. Bunun kiçik bacısı da divlər6 şəhərində əsirdi. Bunu deyən kimi, qarı yel olub gödən itdi. Siman gördü ki, qarı yox oldu. Peşman oldu ki, gərək qarını əldən buraxmayaydı. Amma el deyər ki, “daldan atılan daş topuğa dəyər”. Siman at minib başladı div şəhərinə getməyə. Az gedib çox dayandı, çox gedib az dayandı, gəlib çatdı bir düzəngaha. Gördü ki, burda bir quyu var, ağzında da bir çöl xoruzu oturub. İstədi çöl xoruzunu tuta, bu dəmdə Simanın qulağına bir səs gəldi. Siman tez dala dönüb gördü ki, bir ağacdı, quyudan neçə addım uzaqda. Amma bu ağacın qollarına haça vurulub, qoca yaşlı bir kişi xeylağı oturubdu onun ortasında.
Siman tez özünü yetirib xəbər aldı ki:
Qoca dedi:
– Mənim qardaşım tilsimdədi.
Siman dedi:
– Hansı tilsimdədi? Sənin qardaşın kimdi?
– Bu çöl xoruzunu görürsən? Bu bir qarıdı ki, hər bir heyvanat cildinə girir. Bir gün ceyran cildinə girib, çıxır qardaşımın qabağına. Qardaşım bu qarını ceyran bilib istəyir ki, tuta, amma qarı qardaşımı salır tilsimə. İndi neçə ildi ki qardaşım tilsimdədi, mən də avara-sərgərdan gəzirəm. Amma bir abiddən eşitmişəm ki, Siman adında bir pəhləvan olacaq, neçə zalım padşahları öldürüb, bu tilsimləri də qıracaq. Odu ki, gəlib oturmuşam burda, gözləyirəm Simanın yolunu. Siman özünü tanış verib kişiyə, kişi durub ayağa, istədi Simanın ayağından öpə, Siman razı olmadı. Siman kişinin adını xəbər alıb bildi ki, Məlikdi.
Dedi:
dayandılar, çox gedib az dayandılar, axırda gəlib çatdılar bir şəhərə. Siman atdan düşüb, atın çəkdi karvansaraya, özləri də gedib girdilər aşbazxanaya. Siman bir qoyun alıb bişirtdi. Məliklə yeyib gecəni qaldılar orda. Səhər Siman durub Məlikə bir at tapdı. Hər ikisi ata minib düşdülər yola. Bəli, belə deyirlər: dərələrdən yel kimi, təpələrdən sel kimi, badi-sərsər kimi, əlində taziyana, baxır o yan bu yana, belində qılıncı, əlində gürzü, ayaq üzəngidə, diz qabırğada, düz bir il ruzigar yol gedib axırda çatdılar bir dağın döşünə. Siman gördü ki, qabağına iki yol çıxdı. Yolun sağını qoyub, üz qoydu soluna. On gün, on gecə yol getdilər. Siman bərk yorulmuşdu, çatıb bir bulaq başına, düşüb atından, atların sulayıb, əl-üzlərin yudular, oturub çörək yedilər, günü batırıb, gecəni növbə ilə yatıb, səhər tezdən durub, minib atlarına, üz qoydular getməyə. Az gedib çox dayandılar, çox gedib az dayandılar, gəlib çatdılar bir şəhərə.
Siman xəbər aldı:
– Bu kimin şəhəridi?
Məlik dedi:
– Bu şəhər o gördüyün qarının ortancıl oğlunun şəhəridi. Adına da Şah Div Firuz deyirlər. Siman dedi:
– Gərək gedəm görəm Div Firuz necə padşahdı ki, bütün padşahlar ondan qorxur. Məlik çox dil-ağız elədi ki, gəl getmə; Siman dedi: yox, gərək gedəm. Siman at salıb qabağa, Məlik də onun dalısıncan gəlib çatdılar şəhərin darvazasına. Elə ki çatdı, Siman bir nərə çəkdi ki, yer-göy nərənin zərbindən zəlzələyə gəldi. Bu dəmdə Div Firuz keyfdə idi. Simanın nərəsini eşidən kimi Div Firuz bir boy atıb diksindi. Tez adam göndərdi ki, gedib görsünlər bayırda bu nə səsdi. Divlər gəlib şəhərdən qırağa, gördülər ki, şəhərin darvazasının qabağında iki atlı dayanıb. Özü də atlıların biri qoca, biri cavandı. Gəlib irəli dedilər: kimsiz, nəçisiz?
Simanın bu sözdən acığı tutub, yapışıb boyunlarının ardından iki divi elə vurdu kəllə-kəlləyə ki, canları elə orda çıxdı. Div Firuz göndərdiyi adamların gəlib çıxmadığını görəndə iki div də göndərdi ki, xəbər gətirsinlər. Siman dayanmışdı, gördü ki, iki dənə də div gəlir. Divlər gəlib çatdılar Simana, Siman bu divləri də cəhənnəmə vasil elədi. Div Firuz bir qədər gözlədi, gördü ki, divlərdən də xəbər çıxmadı. Axırda özü çıxıb qalaçaya, alıb durbini əlinə, qalaçadan durdu baxmağa. Gördü ki, göndərdiyi divlərin cəmdəyi yerdədi. Amma darvazanın qabağında bir pəhləvan dayanıb ki, şücaətdə tayı yoxdu. Div Firuz nə ki, divlər vardı, yığıb göndərdi Simanın qabağına. Siman gördü ki, qoşunun qabağı açıldı. Tez bir nərə çəkib, əl atdı on arşın qılıncına, özün vurdu dəryayi-ləşkərə. Taxıl kimi başladı bu divləri qırmağa.
Div Firuza xəbər gətirdilər ki, nə qoşunu var Siman qırıb çatdı. Bu xəbəri Div Firuz eşidən kimi özünü itirdi, uşaq kimi ağlamağa başladı. Bu tərəfdən də Siman Firuzun qoşunlarını qırıb, qurtarmışdı. Gördü ki, Div Firuz gəlmir, istədi girə şəhərə. Xəbər getdi Div Firuzə ki, Siman girib şəhərin içinə. Div Firuz dava paltarını geydi, başdan geyinib
ayaqdan qıfıllandı, ayaqdan geyinib başdan qıfıllandı, gürzü alıb əlinə, çıxdı şəhərdən qırağa. Siman da Firuzu gözləyirdi. Gördü ki, Div Firuz özüdü. Əl atıb qılıncına, başladılar davaya. İki gün, iki gecə dava eləyib, elə eləyib, elə ki, qılıncdan, gürzdən çıxdılar, başladılar kəmər yapışmağa. Siman yapışırdı Div Firuzun kəmərindən, istəyirdi qaldırıb
göyə çırpsın yerə, gücü çatmırdı. Siman gücünü verirdi yerə, Div Firuz əl atırdı Simanın kəmərinə başlayırdı dartmağa. Beləliklə, bunlar düz üç gün vuruşdular. Siman bərk yorulmuşdu. Canını boğazına yığıb, bir nərə çəkdi ki, göydə gedən quş qanad aldı. Bu nərədən dağ-daş titrəməyə başladı. Siman verib özünü irəli, yapışdı Div Firuzun kəmərindən, sol dizini verdi yerə, sağ əli ilə Div Firuzu qalxızıb göyə, elə vurdu yerə ki, cəmdəyi yetmiş yeddi tikə olub, səpələndi çölün düzünə. Siman durub ayağa, əl-üzünü yuyub Məliki götürüb, özü ilə bərabər girdi qalaçaya. Başladı qalaçadakı otaqları birbir gəzməyə. Gördü ki, iki otaq var. Açıb otaqların birini, o yana, bu yana baxıb, gördü ki, burda bir qız var, gəl görəsən... Qız Simanı görən kimi aşiq olub, dedi:
– Heyif cavan səndən, gəlib çıxıbsan buraya. Div Firuz xəbər tutsa səni öldürər. Tez ol qaç burdan!
Siman iki barmağın qatlayıb, üç barmağı ilə qızın ağzına iki sillə vurdu, qızın ağzı doldu qanla, dedi:
– Div Firuz çoxdan cəhənnəmə vasil olub, nə səfeh-səfeh danışırsan? De görüm sən kimsən, burda neyləyirsən?
Qız dedi:
Siman yapışıb qızın qolundan çıxartdı şəhərdən bayıra, dedi:
– Azadsan, gedə bilərsən atanın yanına.
Qız dedi:
– Sən dayan burda, mən gedim atama xəbər verim ki, bir pəhləvan gəlib Div Firuz öldürüb, məni də azad etdi. Atam sənin qabağına qoşun çıxartsın.
Siman dedi:
– Lazım deyil. Get deyirəm sənə, get!
Qız qulaq asmayıb, tez özünü yetirdi atasının torpağına. Eşit Simandan!
Siman üz qoydu Xan-xani-Çinin şəhərinə tərəf getməyə. Gəlib şəhərə çatmışdı, amma bu tərəfdən də şəhərdə bir qəza üz vermişdi. Xan-xani-Çinin darğasını öldürmüşdülər. Xan-xani-Çin də darğanı öldürənləri tutdurub əmr vermişdi ki, dar ağacından assınlar. Darçı dəmbədəm idi ki, həmin adamları tutub çəkə dara, Siman tez özünü yetirib, gördü ki, dar ağacı qurulub. Xəbər aldı camaatdan ki:
– Burda nə olub?
Camaat Simanı başa saldı. Siman düşdü atdan, adamları darçının əlindən alıb azad elədi. Darçı çox atlanıb düşdü. Simanın acığı tutub bunların yerinə darçını çəkdi dara. Xan-xani-Çinə xəbər getdi ki, bir nəfər gəlib sənin qanun-qaydanı pozub, darçını da öldürdü. Xan-xani-Çin pəhləvan göndərdi Simanın qabağına. Siman gördü ki, Xan-xani-Çinin pəhləvanı gəlir. Əl atıb qılınca, bir nərədə pəhləvanı cəhənnəmə vasil elədi. Xan-xani-Çinə xəbər getdi ki, xeyir a, bu adam elə adamdı ki, nəinki bir pəhləvan, on pəhləvan da ona cavab verə bilməz. Xan-xani-Çin istədi qoşun göndərə, Xan-xani-Çinin kiçik qızı özünü yetirdi. Xan-xani-Çin qızını görən kimi sevindi, xəbər aldı ki:
– Səni kim qurtardı?
Qız dedi:
– Odu, Siman adında bir pəhləvan gəlib, şəhərdədi. Div Firuzu öldürüb məni azad elədi. Xan-xani-Çin gördü ki, əgər qoşun göndərsə Siman qırıb çatacaq. Həm də Div Firuz Xan-xani-Çinə çox korluq vermişdi. Odu ki, bəxatir danışmadı, qoşun göndərməyib, özü durub çıxdı Simanın qabağına.
Siman Məlikdən xəbər aldı ki:
– Bu kimdir?
Məlik dedi:
– Xan-xani-Çindi, gəlir.
Xan-xani-Çin gəlib yetişdi Simanın müqabilinə, dedi:
Siman Məliki verdi qabağa, düşdülər Xan-xani-Çinin dalısınca getdilər. Xan-xani-Çin onları qəbul elədi. İki gün, iki gecə böyük şadlıq elədilər. Eşit Xan-xani-Çinin kiçik qəzəndan. Xan-xani-Çinin kiçik qızı gedib böyük bacısı ilə görüşdü. Böyük bacı kiçik bacıdan xəbər aldı ki:
– Necə oldu divin əlindən qurtardın?
Kiçik bacı başına gələni danışıb, axırda dedi:
– Məni Siman pəhləvan qurtardı.
Qız o qədər Simanı tərif elədi ki, Xan-xani-Çinin böyük qızı Pəridux xanım görməmiş bilməmiş Simana aşiq oldu. Siman bu qalmaqla bir neçə gün burda qaldı. Eşit Xan-xani-Çindən. Xan-xani-Çin Div Firuzun qorxusundan neçə illər olardı ki, şəhərdən bayıra çıxmırdı. Bir gün vəziri çağırtdırıb dedi ki:
– Vəzir, neçə ildi mən Div Firuzun qorxusundan heç səyahətə çıxmamışam. İstəyirəm ki, Simanı da götürüb iyirmi günün səyahətinə gedəm, qoşun hazırla!
Vəzir baş əyib Xan-xani-Çindən ayrıldı. Qoşun hazırlandı. Tədarük görülüb, şeypur çalındı. Xan-xani-Çin Simanı çağırtdırdı, Siman gəldi hüzuruna. Simana dedi:
– At min, mənimlə şikara gedirik.
Siman dedi:
eləməmişəm.
– Siman hanı?
Pəridux xanımı çox padşahlar istəyirdi. Amma Xan-xani-Çin Pəridux xanımı verməyirdi. Pəridux xanım öz kiçik bacısından Simanın bir neçə nişanələrini öyrənmişdi. Görməmiş Simana aşiq olub, hər gün intizarla onun sorağını gəzirdi. Pəridux xanım evdən bayıra çıxıb, özünü yetirdi nar bağına. Gəzirdi, gördü ki, bağın içərisində at ləpiri var. Atın ləpirinin izini tutub, birbaş gəlib çıxdı çarhovuzun qırağına, gördü ki, burda bir oğlan yatıb ki, şücaətdə, gözəllikdə, qəddi-qamətdə tayı heç yerdə yoxdur. Tez kiçik bacısının dediyi nişanələri gözünün qabağına gətirib, öz-özünə dedi: olsa-olsa Siman bu olacaq. Pəridux xanım təzədən aşiq olub, məhəbbəti ürəyində neçə qat artdı. Oturub Simanın başı üstündə, əl atdı qalxanını götürdü, dizini yastıq eləyib qoydu başının altına, başladı üzünü yelləməyə. Siman yatmışdı, gördü ki, başı çox yumşaq yerdədi, üzünə də elə sərin ətirli yel dəyir ki, elə bil behiştdədi. Açıb gözlərini gördü ki, başı üstündə bir qız var ki, Misiri, Rumu axtarsan belə gözəl qız tapmazsan.
Siman qızdan xəbər aldı ki:
– Kimsən?
Pəridux xanım dedi:
– Xan-xani-Çinin qızı Pəridux xanımam. Sən kimsən?
Siman özünü tanış verdi, sonra əlini atıb qoltuq cibinə, şəkli götürüb bir şəklə baxdı, bir qıza, gördü ki, qarı deyən qızdı. Oturub başladılar söhbətə. Pəriduxun ürəyində o qədər Simanın məhəbbəti vardı ki, istədi iki busə verə Simana. Siman busələri almadı. Axırda Pəridux başladı ağlamağa. Siman gördü ki, Pəriduxun gözləri yaşla dolub, yaş damlası al yanağının üstündə almaz kimi parlayır. Siman özünü saxlaya bilməyib, başladı Pəriduxa ürək verməyə, sonra da ondan iki busə aldı. Hər ikisi əl-ələ, qol-qola verib, çarhovuzun üstündən düşüb gəldilər ağacın altına. Uzanıb yatmaqda olsunlar, eşit Xan-xani-Çindən. Xan-xani-Çin Simandan çox nigaran qalıb, əmr verdi ki, çadırlar yığılsın, qatırlar yüklənsin. Gedib qoşun əhli çadırları yüklədilər qatırlara, hərə minib öz atına, Xan-xani-Çinlə Məlik düşdü qabağa, atlarının başını qaytarıb birbaş gəlib çıxdılar nar bağına. Xan-xani-Çin çox yorulmuşdu, öz-özlüyündə dedi ki, gedib bir az nar bağında meyvə yeyim. Qoşunları bayırda saxlayıb Xan-xani-Çin bir az meyvə yeyib, baxıb gördü ki, həyətdə at ləpiri var. Tutub at ləpirlərini çıxdı birbaş ağacın altına. Gördü ki, qızı Pəriduxla Siman qucaqlaşıb yatıblar. Xanxani-Çinin ovqatı təlx olub, tez qayıtdı dala. Əmr verdi ki, qoşun getsin şəhərə. Qoşun yola düşdü, özü də atı minib, gəlib çıxdı taxtına, vəziri çağırtdırdı. Vəzir gəldi, baş əyib Xan-xani-Çinə, dayandı əmrində.
– Vəzir, bundan qabaq qorxum Div Firuzdandı. Amma indi qorxum Siman pəhləvandandı.
Vəzir xəbər aldı:
– Nə olub? Niyə ovqatın belə təlxdi? Niyə belə qorxursan?
Xan-xani-Çin nar bağının hekayətini vəzirə danışdı. Amma vəzirin dilindən bir kağız aldı ki, bu sirri heç kəsə deməsin. Vəzirdən məsləhət istədi. Vəzir belə məsləhət gördü ki, qonaqlıq çağırıb, həmin qonaqlığa da Simanı çağırsınlar. Şərab məclisi qurub, şərabın içində bihuşdarı verib Simanı bihuş edəndən sonra, öldürsünlər. Xan-xani-Çin vəzirin bu hiyləsindən razı olub dedi:
– Əgər bu iş baş tutsa qızım Pəriduxu sənin kiçik oğluna verəcəyəm.
Xan-xani-Çin ertəsi gün günortaya xörək bişirtdirib, Simanı da məclisə qonaq çağırdı. Məclis başlamışdı keyfə, şərabın içinə bihuşdarı töküb içirtdilər Simana. Siman bihuş olub bir yana yıxıldı. Vəzir Simanın əl-qolunu bağlayıb, atdı otağın birinə ki, səhər tezdən öldürüb meyidini atsınlar çaya. O biri tərəfdən Simanın əmiliyi Məlikin əl-qolunu bağlayıb atdılar çaya. Siman da o biri otaqda qalmışdı. Bihuş idi, özündən xəbəri yox idi.
Durub öpdü Simurqun qanadından, xəbər aldı:
– Nə olub, niyə gəlmisən?
Simurq dil açıb Simanı başa saldı, mindirib dalına aparıb qoydu nar bağına.
– Siman, al bu tükü, darlığa düşsən bu tükləri bir-birinə çəkərsən, mən harada olsam gəlib harayına çataram. Amma qorxma, sənə ölüm yoxdu.
– Əmrin nədi?
Xan-xani-Çin dedi:
– Vəzir, tədbir! Yoxsa qız əldən çıxar, özüm də padşahlar yanında
xəcil olaram.
Vəzir xəbər aldı ki:
Xan-xani-Çin dedi:
– Simana bihuşdarı əsər eləməyib. Gecə vaxtı ayılıb, özün salıb nar bağına. Pəriduxu tapıb, onunla keyfdədi. Vəzir, tədbir tök!
Vəzir dedi:
– Ocıbınıx padşahı yer üzündə çox möhkəm padşahdı. Özü də sənin qızını istəyir. Gəl Simanı göndər davaya. Siman Ocıbınıx padşahının torpağından sağ-salamat gəlib çıxa bilməz. Yəqindi ki, Ocıbınıx padşah onu öldürəcək.
Xan-xani-Çin vəzirin bu məsləhətinə afərin deyib, adam göndərdi nar bağına ki, Simanı çağırtdırsınlar. Adam gəlib nar bağında Simana xəbər verdi ki, Xan-xani-Çin səni çağırır. Siman bunu eşidib, Pəridux xanımdan ayrılıb, durub gəldi Xanxani-Çinin hüzuruna. Baş əyib ədəb salamını yerinə yetirib, durdu Xan-xani-Çinin hüzurunda.
– Siman, Ocıbınıx padşah mənim qızım Pəridux xanımı istəyir. Əgər qızı verməsəm, biznən dava edəcək. Bilmirəm qızı verim, ya dava edim.
Siman gördü ki, Pəridux xanım əldən çıxacaq, razı olub dedi:
– Qoşun ver mənə!
Qoşun alıb Xan-xani-Çindən, üz qoydu Ocıbınıx padşahının torpağına. Siman gedirdi, amma vəzir özün yetirdi Ocıbınıx padşahın yanına, dedi:
– Siman adlı bir pəhləvan peyda olub, Xan-xani-Çindən Pəridux xanımı istəyir. Xan-xani-Çin də verməyib belə cavab verdi ki, guya qızı Ocıbınıx padşaha adaxlıdı. Odu ki, Siman səninlə davaya gəlir, hazır ol! Ocıbınıx padşah şəhərin qırağına qoşun qoyub, özü də qalaçadan durbinlə baxırdı, bir gördü ki, Siman öz qoşunu ilə üz qoydu şəhərə.
Ocıbınıx dava şeypurunu çalıb, Simana aman verməyib qoşun göndərdi qabağına. Siman gördü ki, qoşunun ardı kəsilməyir. Hər tərəfdən alıblar onu dövrəyə. Qılıncını çəkib elə nərə vurdu ki, dağ-daş titrəməyə başladı. Ocıbınığın qoşunu qorxudan meydanı qoyub qaçdı. Siman qılıncı çəkib başladı davaya. Vurub özünü dəryayi-ləşkərə, bu tərəfdən girib qıra-qıra o tərəfdən çıxdı. Ocıbınığa xəbər getdi: evini Allah yıxsın, diş qurdalamağa bir dənə adamın qalmayıb, belə pəhləvandı ki, qabağında qoşun davam eləyə bilmir. Ocıbınığın qoca bir pəhləvanı vardı, tez həmin pəhləvanı
çağırtdırıb, göndərdi Simanın qabağına. Siman pəhləvanla başladı qılınc davasına, hərə bir neçə qılınc çalıb, gördülər ki, qılıncdan heç şey çıxmadı, əl atdılar gürzə, başladılar gürz davasına. Ocıbınıx da qalaçadan durbinlə baxırdı. Siman gürzü atıb yerə, əl atdı qoca pəhləvanın kəmərinə. Başladılar kəmər yapışmağa. Siman nərə çəkib dizin vurdu yerə, yapışırdı pəhləvanın kəmərindən, başlayırdı xış kimi yerlə sürməyə. Pəhləvan yapışırdı Simanın kəmərindən, istəyirdi yerindən tərpətsin, gücü çatmırdı. Hər iki pəhləvan yorulub dayandılar. Siman yorğunluğunu alandan sonra, başladılar əl-ələ verib meydan gəzməyə. Siman bir nərə çəkdi ki, qoca pəhləvanın tükləri biz-biz oldu. Siman əl atıb qoca pəhləvanın kəmərinə, elə vurdu yerə ki, qoca pəhləvan yetmiş yeddi parça olub, səpələndi yerə. Ocıbınıx bunu görüb kürkünə birə düşdü. Siman tez minib atına, üz qoydu Ocıbınığın yanına. Gördü ki, Ocıbınıx elə hündür adamdı ki, Siman onun heç yarısıycan yoxdu. Başladılar Ocıbınıxla qılınc davasına. Siman üç qılınc endirdi Ocıbınığa. Axırıncı qılıncında var gücünü yığıb elə zərb ilə vurdu ki, Ocıbınıx cəhənnəmə vasil oldu. Siman Ocıbınığın başın kəsib qoydu xurcuna, girib şəhərə, Xan-xani-Çinin vəzirini burada gördü. Tutub vəziri, başını sərçə başı kimi üzüb qoydu xurcuna, düşdü yola. Siman özünü yetirdi Xan-xani-Çinin yanına. Vəzirlə Ocıbınığın başın atdı Xan-xani-Çinin qabağına. Xan-xani-Çinin gözləri çıxdı kəlləsinə. Qorxudan danışmayıb, vəzirlə Ocıbınığın başın gizlicə tullatdırıb, Simana bir otaq verdi ki, orada rahat olsun. Xəbəri sənə kimdən verim, xəbəri sənə verim Xan-xani-Çinin qızı Pəridux xanımdan. Pəridux xanım çox gözlədi, gördü ki, Siman gəlib çıxmadı, tez öz paltarını dəyişib bir dəst pəhləvan paltarı geyib, çıxdı bayıra ki, Simanı tapıb gətirə. Eşit Simandan. Siman dincəlib çıxmışdı çölə, Xan-xani-Çin də xəbər vermişdi ki, kim Simanın başını kəsib gətirsə, ona bir qatır qızıl verəcək. Siman atla gedirdi, gördü ki, qabaqda bir pəhləvan dayanıb. At sürüb tez gəlib çatdı pəhləvana. Pəridux xanım da Simanı görən kimi tanıyıb, qılıncın sıyırdı, uzaqdan bir nərə çəkib şığıdı Simanın üstünə. Hər iki pəhləvan əl atdılar qılınca. Elə ki, qılınclar göydə par-par parıldayırdı, atların nalından od çıxırdı. Qılınc davası kara gəlmədi, əl atdılar kəmərə. Üç gün, üç gecə qurşaq yapışıb, üç günü tamam elədilər. Səhər tezdən Siman yenə durub meydanı gəzdi. Qollarına elə bir qüvvət gəldi ki, əl atsaydı Qaf dağına, Qaf dağını yerindən tərpədərdi. Əl atıb Pəridux xanımın kəmərinə, qaldırıb göyə, istədi vura yerə, Pəridux xanım dedi:
Bu səs Simana tanış gəldi. Siman Pəridux xanımı yavaşca yerə qoydu. Pəridux xanım üzündən niqabı götürəndə, saçları töküldü topuğuna. Siman gördü ki, onunla üç gün, üç gecə dava edən Pəridux xanımdı, dedi:
– Bu nə işdi?
Pəridux xanım əhvalatdan Simanı xəbərdar eləyib, təzədən hər ikisi qucaqlaşıb, öpüşdülər. Pəridux xanımla Siman at minib, hər ikisi üz qoydular gəlməyə. Az gəlib çox dayandılar, gəlib çatdılar qalaçaya. Siman çox yorulmuşdu. Qalaçaya girib gördülər ki, burada hər şey var, ipək yorğandan tutmuş ta düyüyə kimi.
Siman dedi:
– Niyə gəlmisən?
Div Adamzad dedi:
– Şah Dəşküvar məni qovub. Adaxlımı da əlimdən alıb.
Siman dedi:
– Qorxma, bir neçə gündən sonra adaxlını sən yetirərəm. Amma yaxşı oldu ki, sən gəlib özünü mənə yetirdin. İndi bir az qarovul çək, mən də neçə gecədi ki, yatmamışam, bir az yatım. Qərəz, Pəridux xanım xörəyi hazır elədi, hər üçü oturub xörəklərini yedilər. Div Adamzad qarovul çəkdi. Simanla Pəridux xanım qolboyun olub yatdılar.
Eşit Xan-xani-Çindən. Xan-xani-Çin gördü ki, arxasız qalıb, çarəsi kəsilib istədi ki, Pəridux xanımı verə öz qardaşı oğluna. Bu tərəfdən də xəbər gəlib çatdı ki, Siman Pəridux xanımı götürüb qaçıb, gəl köməyə! Xan-xani-Çinin qardaşı öz oğluna güclü qoşun verib göndərdi. Xan-xani-Çin də öz qoşunun qatıb qardaşının qoşununa, göndərdi Simanın dalısınca. Bunlar qalaçaya tərəf gəlməkdə olsun, div Adamzad baxırdı, gördü ki, böyük bir qoşun dəstəsi peyda oldu. Div Adamzad tez gəlib Simana xəbər verdi ki, düşmən qoşunu gəlir. Siman durub gördü ki, Xan-xani-Çinin qoşunudu. Pəriduxa xəbər elədi. Başlayıb geyinməyə, yetmiş yeddi yerdən üst-başın bərkidib geyindi, qılıncın belinə bağladı, qalxanın əlinə alıb bir vaxt gördü ki, Pəridux xanım Simandan qabaq geyinib hazır oldu. Hər iki pəhləvan çıxıb qoşunun qabağına, nərə çəkib, özlərin vurdular dəryayi-ləşkərə. Qırhaqır... başladılar qırmağa. Qoşun davam gətirə bilmədi. Qan su yerinə axmağa başladı. Cəmdək cəmdəyə söykəndi, dağ əmələ gəldi. Qoşunun qaçanı qaçdı, qaç-mayanı tələf oldu. Pəridux Simandan qabaq öz əmisi oğlunu öldürdü, üz qoydular Xan-xani-Çinin torpağına. Siman gəlib çatdı Xan-xani-Çinə. Çəkib qılıncı, Xan-xani-Çini öldürüb, cəhənnəmə vasil elədi. Alt-alt, üst-üst qoyub düzəldilər Şah Dəşküvarın torpağına. Az gedib çox dayandılar, çox gedib az dayandılar, gəlib çatdılar bir çöllü-bəri-biyabana. Siman bərk yorulmuşdu. Div Adamzadı göndərdi suya. Amma eşit ceyran cildinə girən qarıdan. Qarı Simanın sorağında idi ki, tutub salsın tilsimə. Eşitdi ki, gəlir, hər tərəfdən suları qurudub, tilsimdən bir odan düzəltdi. Siman gördü ki, div Adamzad gedib gəlmədi. Bir o yana, bir bu yana baxıb gördü ki, lap yanlarında bir odan var. Pəridux xanıma dedi:
– Sən burada dayan, mən gedim odandan su götürüm.
Siman durub getdi odana ki, su götürə, düşüb qaldı tilsimdə. Pəridux xanım gözətdədi, Siman gəlib çıxmadı. Bu tərəfdən də Adamzad gəlib çıxdı, xəbər aldı:
– Niyə ağlayırsan?
Pəridux dedi:
– Siman girdi bu odana çıxmadı.
Div Adamzad baxıb odana, gördü ki, tilsimdi. Yaxın getmədi. Pəridux xanıma dedi:
– Siman düşüb tilsimə. Gəl, mən səni götürüm aparım Şah Dəşküvarın torpağına. Sən orada qal, mən də Simurqu tapım.
Pəridux razı oldu. Div Adamzad Pəriduxu mindirdi dalına, qaldırdı göyə, apardı Şah Dəşküvar torpağına. Şəhərin bir ağaclığında bir qalaça vardı, div Adamzad silib süpürüb, Pəridux xanımı qoydu orada, özü də getdi Şah Dəşküvarın imarətinə. Xalçadan, ipək yorğan-döşəkdən oğurlayıb, götürüb gəldi. Pəridux xanımın yerini düzəldib, yeməyin qoyub, qapıları bağlayıb, birbaş getdi Simurqun dalınca gəzib Simurqu tapıb, dedi:
Simurq dedi:
– Min dalıma!
Div Adamzadı Simurq mindirdi dalına, götürüb gəldi cinlər şəhərinə.
Düşüb yerə dedi:
– Gedərsən o qalaya. Cinlər padşahının taxtının altında bir sandıq var, o sandığı götürüb gələrsən bura. Div Adamzad Simurqa baş əyib özünü yetirdi cinlər taxtına. Taxtı söküb, sandığı götürüb gəldi. Simurq sandığı açıb qılıncı götürüb, gəldi birbaş odanın ağzına. İki ağız Siman çağırıb, üçüncü ağızda qalxdı göyə.
Qılıncı tutub, dedi:
– Siman, əgər qılıncı göydə tuta bildin, tutubsan, elə ki tutdun, qabağına nə gəldi qır! Ta ki, tilsim qırılıb qurtardı susayacaqsan, nəbadə su içəsən. Bunu deyib qılıncı atdı. Siman qılıncı göydə tutub, başladı tilsimləri qırmağa. Birinci qapıdan girib içəri gördü ki, bura elə meşədi ki, içəri girmək mümkün deyil. Çəkib qılıncı qırıb, gördü ki, oldu bura çöllü-bəri-biyaban. Amma qabağına bir qapı çıxdı. Çəkib qılıncını, qapının qıfılına elə bir qılınc vurdu ki, qapı iki bölünüb, laybalay açıldı. Siman içəri girib, gördü bir bağdı ki, Xan-xani-Çinin bağı bunun yanında heç nədi. Siman bir neçə qədəm irəli gedəndə, qabağına bir arvad çıxdı, oğlum – deyib istədi Simanı qucaqlaya. Siman tez qılıncı istədi endirə arvadın təpəsindən, arvad toz olub gözdən itdi. Simurqun səsi gəldi:
– Siman, irəli get! Qabağına bir qapı çıxar. Qapıya iki qılınc çək!
Elə ki, açıldı, qabağına on iki əncir ağacı çıxacaq. Əncir ağacının birini vurub o birilərinin altından elə keç ki, yarpaqlar sənə dəyməsin. Elə ki, çıxdın, axırıncı ağacı qılıncla vur, tilsim qurtarsın. Siman bu sözləri yadında saxladı. Gəlib qapının bərabərinə, çəkdi qılıncı qapıya, qapı laybalay açıldı, gördü o qədər əncir ağacı var ki, saysız-hesabsız. Çəkib qılıncı, ağacın birini vurub yıxdı. Ağac yıxılan kimi, toz olub qalxdı havaya. Keçib əncir ağaclarının altından, axırıncı ağaca elə bir qılınc vurdu ki, ağac yerindən oynadı. Göy, yer titrədi. Ağac toz olub qalxdı havaya. Siman çıxdı tilsimdən. Amma eşit qarıdan, qarı çəkilmişdi göyün üzünə. Görüb Simanı dedi:
– Ey anası vayına oturan, gör sənə neyləyəcəyəm.
Siman qulaq asmadı, başladı yol getməyə. Siman getməkdə olsun, eşit qarıdan. Qarı bir uzun ilan olub, qaralıb uzandı yolda, Siman yola baxıb gördü yolda bir gürzə ilan var. Çəkib qılıncı başladı ilanı doğramağa, çatıb başına, istədi əzə, qarı tez yuva tapıb girdi, gözdən itdi. Siman başladı getməyə, qarı bir siçan olub istədi dolaşa Simanın ayağına. Siman çəkdi qılıncı atdı, qılınc dəydi siçanın quyruğuna, qaçdı. Qarı bu dəfə bütün suları qurudub, əlinə bir cam alıb durdu yolun ağzında. Simana bərk susuzluq üz verib, ələtəş olmuşdu. Gəlib çatdı bir bulağa. Gördü ki, bulaqda su yoxdu. Qarı da bir tərəfdən gəlib dedi:
– Ey oğlan, görürəm bərk susuzsan, al iç!
Siman çəkib qılıncı, qatdı qarını qabağına. Ha orda, ha burda qarını tuta bilmədi, axırda kəmənd atdı, kəmənd düşdü qarının boynuna. Siman kəməndi dartıb endirdi qılıncı qarının təpəsindən, qarını cəhənnəmə vasil eləyəndən sonra gördü ki, bulaqların gözü açıldı. Tez verib özünü bulaq başına, əlin-üzün yudu. Neçə vaxt idi ki, gözünə yuxu getmirdi, uzanıb dincini almaqda olsun, eşit Simurqdan. Simurq göylə gəzirdi, gördü ki, Siman bulaq başında yatıb. Tez endi aşağı, qanadın saldı Simanın üstünə, başladı qarovulunu çəkməyə. Siman bu yatmaqla iki gün yatdı, ayılıb gördü ki, Simurq başının üstündə dayanıb. Tez durub Simurqun qanadından öpdü.
Simurq dedi:
– Siman, bu sənin doğma anandı. Sənin atan da Dəşküvarın bağbanıdı ki, rəhmətə getdi.
Simurq necə vardı, hamısını danışdı Simana. Siman Simurqun qanadından öpüb öz atın istədi. Simurq atın tükünü çəkdi bir-birinə, o saat Simanın atı gəlib hazır oldu. Siman paltarını geyinməyə başladı, yetmiş yeddi qələm ziynət verib özünə, mindi ağ atın belinə, başladı sürməyə. Siman üz qoydu Şah Dəşküvarın şəhərinə tərəf.
Eşit Şah Dəşküvardan. Şah Dəşküvar rəm atırdı, rəmində çıxdı ki, Siman çox bərk darlıqdadı. Bu tərəfdən də şah Pəridux xanımı almaq istəyirdi. Div Adamzad da kəsib qalaçanın qapısını, gecə-gündüz qarovulda idi.
Siman da bu tərəfdən özünü yetirdi şəhərə. Div Adamzad Simanı görən kimi, tez gedib Pəridux xanıma muşduluğa, gözaydınlığı verdi, özü də çıxdı Simanın qabağına. Pəridux gördü ki, Siman gəlir, neçə vaxtdı qara geyib oturmuşdu, qaranı soyunub tez gəlin paltarını geyib, özünə ziynət verib, çıxdı Simanın qabağına. İki aşiq görüşüb, öpüşdülər.
– Şah Dəşküvarla işim var.
Div Adamzadı Pəridux xanımın yanında qoyub, girdi şəhərə. Bir ucdan Şah Dəşküvarın adamların qırıb çatdı. Çatıb vəzirə, vəziri cəhənnəmə vasil elədi, özünü yetirdi Şah Dəşküvara. Şah Dəşküvar gördü ki, Siman gəlir, deşik axtardı girə. Siman aman verməyib, Şah Dəşküvarı öldürüb, malın camaata paylayıb, şəhərdən çıxdı. Gəlib özünü yetirdi Pəridux xanıma. Div Adamzadın adaxlısını özünə verib, yol elədilər anasının yanına. Ev tikdirib imarət saldırdılar, yeddi gün, yeddi gecə toy vurub, murad hasil elədilər."
"Biri varıdı, biri yoxudu, Allahdan başqa heç nə yoxdu. Bir böyük sövdəgar varıdı. Bının da bir qızı varıdı. Bı qız bir gün qızdarnan çıxmışdı siyahata. Bir dağda gəzirdilər. Bir vədə gördülər ki, bir ayı çıxdı, isdədilər qaçsınlar, qorxudan qaça bilmədilər. Bı ayı gəldi, qızdarın içinnən sövdəgarın qızın götürdü. “Ya Əli, mədət” – deyib apardı saldı bir kahıya, ağzına da bir iri daş döndərdi.
Bir ilin müddət bı qızı bırda saxladı. Bı ayıdan qızın boyuna bir uşax düşdü. Ay ötdü, il dolandı, gəldi bının bir oğlu oldu. Bının adın qoydu “Südəmən”. Bu uşax yekəldi, bir yaşınnan iki yaşına, ikidən üçə, belə-belə gəldi çatdı yeddi yaşına. Bı qız da çox savaddıydı. Bı oğlana da dərs verip örgətdi. Anası gördü bı uşax elə zehinnidi ki, nə hərif deyir o saat onu götürür. Bı uşax gəldi çatdı on iki yaşına çox fərəsətti, qanacaxlı, başarıxlı uşax oldu. Bir gün Südəmən anasına dedi:
– Ana, sən də insan, mən də, bəs bı ayı nədi?

– Bala, mən Heydarabad şəhərində Həsən sövdəgarın qızıydım.
Atam da qırx sövdəgarın böyüküydü. Bir gün qızdarınan siyahata çıxmışdım.
Ayı məni ordan götürdü, gətirdi bıra, özünə arvad qayırdı.
Onnan da gəldi, sən oldun.
Südəmən dedi:
Anası dedi:
– Ay bala, o daşı ki, ora döndərip, onu nətər qalxızmax olar? Ayı da gələr, bizi öldürər.
– Ana, heç fikir eləmə, heç nədən qorxum yoxdu.
Dedi:
– Bala, di dur gedək, o daşı nətər qalxızax?
– Onnan sənin işin yoxdu, o mənim işimdi.
Südəmən durdu daşa bir təpik vırdı, daş yumalandı. Bı on iki, on üç ilin ərzində ki, bı arvad kahada qalmışdı, bir yerə çıxmamışdı, ta yeriyə bilmirdi. Dedi:
– Bala, axı mən yeriyə bilmirəm, qılçalarım ağrıyır.
– Ana, fikir eləmə.
Anasın aldı dalına, gəldilər. O günü axşamatan çıxdılar o dağın başına ki, ayı ordan bını aparmışdı. Gördü bir şəhər görükür. Südəmən dedi:
– Ana, bı şəhər nə şəhəridi?
Anası dedi:
– Bala, o şəhər Heydərabad şəhəridi ki, atam orda olur.
Bırdan anasın da aldı dalına, gətirdi dədəsinin şəhərinə, gəldilər əvə. Dədəsi, qızın görəndə çox şad oldu, gətirdilər qurban, niyaz kəsdilər, payladılar. Yedilər, işdilər, yaxşı hürmət-izzət elədilər qıza. Bir gün atası qızdan soruşdu ki, bala bı kimdi? Qız başına gələni atasına nağıl elədi, dedi:
Atası dedi:
Qız dedi:
– Adı Südəməndi.
Dedi:
– Bala, heç bir şey bilir, oxuyub?
Qız dedi:
– Bəli, savaddıdır.
Kişi bını genə apardı qoydu məktəbə. Bı məktəbdə oxudu. Hər kəsinən dalaşırdı, bir yumrux vırırdı, ölürdü. Gəldilər bı Südəmənnən şikayətçi oldular. Dedilər:
– Gedip paçcaha sənnən şikayət eliyəcəyik. Taa belə iş olmaz ki, sən eliyirsən, ta məktəbdə uşax qalmadı, hamısın sən öldürdün. Paç-caha camahat bı Südəmənnən hər gün şikayət eliyirdi. Bir gün atası qıza dedi:
– Bala, axı belə şey olmaz. Camahat hamısı mənim üzümə gəlir.
Bına öyüd, nəsihət ver.
Südəmən məktəbdən gələndə anası dedi:
– Bala, belə şey olmaz, camahat hamısı sənin üsdündə babanı dannıyır.
Südəmən dedi:
– Ana, bilirsən nə var? Mən isdəmirəm, babamın üzünə söz gələ.
Maa birəz ayın-oyun ver, mən gedim bir başqa yerdə olum. Heç babamın üzünə də söz gəlməsin.
Anası dedi:
– Bala, hara gedirsən?
Dedi:
– Hara olsa, olsun.
Anası gətirdi bının heybəsinə çörəkdən, qənddən, ayın-oyın nə lazımıdı qoydu. Südəmən anasıynan, babasıynan, qohum-aqrabasıynan halal-himmət eliyib yola düşdü. Ağzın çevirdi bir bərri-biyabanınan getdi.O qədər ki gəldi, çıxdı bir yola, otdu bırda, xeylax dincəldi.
Gördü iki də adam gəlir. Bınlar da gəldilər salam məleyküm, əleykəssalam, oturdular dincəldilər, düşdülər yola. Üçü də yolda biri-birinnən soruşdular:
– Bəli, hara gedirsiniz?
Dedilər:
– Gedirik, qəribə şəhərlərdə işdəməyə.
Südəmən dedi:
– Qardaşdar, biz oldux yoldaş, qardaşıx, xeyr ha xeyr, şər ha şər.
Oldular qardaş, gəldilər bir şəhərə, baxdılar gördülər bir yerinnən yazılıp ki, hər kəs bı şəhərə gəlsə, gərək bı hörküdən bir ip hörsün.
Gördülər, bının böyründə də bir qalaça var. Girdilər bı qalaçıya, gördülər bırda hər şey var, yağ, düyü, kişmiş. Gəldilər ikisi hörgü hörməyə.
Südəmən birinə dedi:
– Sən get xörək qayır.
Bı gəldi düyünü artdadı, xörəyi bişirdi, dəmə vırdı. Bir vədə gördü, qapı açıldı, bir kişi girdi. Özü bir qarış, saqqalı iki qarış, saqqalın da boynuna doluyub.
Dedi:
– Bir kəpgir o xörəyinnən mənə ver.
– Bir kəpgir də ver.
Bı dedi:
– Sənnən də başqa adam var axı!
Özü bir qarış, saqqalı iki qarış bına bir şapalax vırdı. Bı o saat yıxıldı, yıxılan kimi saqqalınnan bir tük çəkdi bının əlin-əyağın o tükünən möhkəm sarıdı. Yıxdı bir tərəfə. Xörəyi çəkdi qabağına, başdadı yeməyə. Təmiz yedi, durdu çıxdı getdi. Bı da çabaladı boyana-oyana, axırı bir təhərinən əlin açdı, əyağın da açdı. Durdu tələm-təlhdili bir xörək qayırdı, genə dəmə vırdı ta axşam çağıdı. Gəldilər üçü də yığışdılar bı xörəyi çəhdilər yedilər. Gördülər içi daşdı, kəsəkdi. Elə bil heç bı düyü artdanmıyıp. Yedilər, içdilər, yatdılar.
Səhər açıldı bılların ikisi genə getdi hörgü hörməyə. İndi də o biri qaldı əvdə. Bı da hər şeyi hazırradı, xörəyi bişirdi dəmə vırdı, gördü qapı açıldı, içəri bir adam girdi – özü bir qarış, saqqalı iki qarışdı. Saqqalın da doluyub boynuna.
Dedi:
– Bir kəfgir o xörəkdən maa ver!
Bı da bir qab gətirdi, bınnan bir şapalax qoydu verdi, bını da yedi.
Dedi:
– Bir kəfgir də ver.
Bı da dedi:
– Zalım oğlu, zalım, bizinən şərik deyilsən ha? Axı sənnən də başqa adam var.
Özü bir qarış, saqqalı iki qarış o saat bına bir şapalax vurdu, bı yıxıldı.
Saqqalınnan bir tük çəkdi, bının əlin də, əyağın da möhkəm bı tükünən sarıdı. Yıxdı bir tərəfə. Başdadı xörəyi qabağına qoyub yeməyə. Yedi, təmiz qutardı, çıxıb getdi.
Bı da o yana, bu yana partdadı. Əlin aşdı, onnan da əyağın da aşdı durdu. Başdadı genə təzədən xörək qayırmağa. Xörəyi hazırladı dəmə vırdı, axşam üçü də yığışdılar xörəyi yedilər gördülər bı xörək də onun kimidi.
Bı ikisinin sirri bir oldu. Südəmən bilmədi. Gecə yatdılar, bəli, səhər açıldı, nöbət gəldi Südəmənə. Südəmən gətirdi düyü artdadı. Bir qazan xörək qayırdı, dəmə vırdı. Gördü qapı açıldı, içəri bir adam girdi – özü bir qarış, saqqalı iki qarışdı. Gəldi Südəmənə dedi:
– O xörəkdən bir kəfgir ver maa.
Baxdı gördü saqqalını boynuna doluyup. Özü-özünə dedi ki, hə, bılların başına oyun gətirən budu. Dedi:
– Gözün çıxa, bir düyü də vermərəm.
İstədi ki, bı Südəməni vırsın, Südəmən əl atdı bının saqqalınnan tutdu. Bını vırdı yerə, başdadı bının başın kəsdi, baş bir tərəfə yumalandı düşdü quyuya, bədən də başqa quyuya. Südəmən gördü baş deyir ki, gözəl isdiyən maa sarı gəlsin, bədən deyir, xəznə isdiyən maa sarı gəlsin.
Gəldilər yoldaşdarı axşam cəmləşdilər, xörəyi çəkdilər yedilər.
Gördülər bı çox yaxşı, ləzətdi xörəkdi. Yatdılar.
Səhər açıldı Südəmən dedi:
Dedi:
– Mənim adıma Südəmən deyərlər.
Qızdar dedilər:
– Ay Südəmən, əziyyət çəkmisən, əziyyət də çəkəcəksən. Onnar bizi görsələr, səni quyuda qoyacaxlar, onda sən bir ağ qoçunan bir qara qoç gəlip bırda həlləşəcək. Onda elə atılıp mindin ağ qoçun belinə, işıxlı dünyaya çıxardacax, elə ki, qara qoçun belinə düşdün, səni elə vıracax yerə ki, yeddi qat yerin altına gedəcəksən, çıxacaxsan qarannıx dünyaya.
– Çəkin bılları!
Çəkdilər, çöldə sandığı aşdılar, gördülər iki qızdı ki, yemə-işmə, bılların xəddi-xalına, gül camalına tamaşa elə. Bıllar dedilər ta Südəmən quyuda qalası oldu, elə adama biridi. Qızdarı götürdülər, ya Əli mədəd, getdilər kəndiri də qırdılar.
Südəmən qaldı quyuda. Oturup fikir eliyirdi ki, bı nə işdi mənim başıma gəldi. Gördü bıdı iki qoçdu gəlir, biri ağ, biri qara. Gəldilər, başdadılar həlləşməyə. Atıldı ki, ağ qoçun belinə düşsün, düşdü qara qoçun belinə. Qoç bını elə vırdı ki, yerə, yeddi tabağa yerin altına getdi, çıxdı qarannıx dünyaya. Gördü, bir qarannıx vilayətdi. Yavaşyavaş Allaha pənah deyip, gəldi bir qarının əvinə. Bir gün, iki gün bı qarının əvində qaldı. Günnərin bir günü bı susadı.
Dedi:
– Qarı nənə, maa birəz su ver.
Qarı ayıp olmasın, çıxdı çölə bir qaba pəşav elədi, gətirdi verdi bına. Südəmən aldı isdədi içsin, gördü pəşav iyi gəlir. İçmədi, tulladı.
Dedi:
– Qarı nənə, bı nədi?
Qarı dedi:
– Bala, Allahdan gizdin deyil, bəndədən nə gizdin. Bir əjdəha peydah olup yıxılıp bizim kəhrizin ağzına, su onun qarnına gedir. Gündə bir adamınan bir nimçə aş gedir, bir gün su buraxır bizə. Südəmən dedi:
– Qarı nənə, oranın yolu hardandı?
Dedi:
– Bala, elə buraynan get, qabağına çıxacax.
Südəmən əlinə qılıncın alır, yola düşür. Onda yetirdi, gördü bir qızdı əlində də bir nimçə aş ağlıya-ağlıya gedir. Qızın əlinnən xörəyi aldı yedi.
Dedi:
– Ağlama, indi bı saat mən o əjdəhanı öldürəcəyəm.
Durdu yavaş-yavaş getdi. Əjdaha elədi ki, qalxsın Südəmənin üsdünə. Südəmən bir “Allahü-əkbər” nərəsi çəhdi, elə sıçradı ki, düşdü əgdahanın o tərəfinə, qılıncı sivirdi. Elə vırdı ki, əjdəhanın başı sıçradı bırdan hara. Qayıtdı əjdəhanı parçaladı, tulladı o yana. Qız o saat əjdəhanın qanına əlin bılıyıp çəhdi Südəmənin kürəyinə.
Südəmən qayıtdı gəldi əvə dedi:
– Qarı nənə, di dur get su gətir.
– Əjdaha necoldu?
Südəmən dedi:
– Əjdahanı öldürdüm.
Şəhərdə car çağırıldı ki, bəli, əjdəha ölüp, kim su aparacax, gəlsin aparsın. Paçcah bı xəbəri eşidip, çar çağırtdırdı ki, hər kəs o əjdəhanı öldürüp, gəlsin qızımı verəcəyəm ona. Paçcah gündə car çağırtdırırdı.
Bı gəlirdi, mən öldürmüşəm, o gəlirdi, mən öldürmüşəm. Qızı da gətirmişdilər deyirdi: xeyr.
Beş gün tamamıdı, bı hər gün adamı yığırdı, öldürəni tapa bilmirdi.
Altıncı günü paçcah dedi:
– Taa şəhərdə adam qalmıyıp ki?
Dedilər:
Əmr elədi ki, gedin onu gətirin. Getdilər Südəməni gətirdilər.
Aparan kimi qız gördü dedi:
– Ata bıdı.
Paçcah dedi:
– Nə bilirsən?
Dedi:
Paçcah dedi:
Qız kürəyin qavzadı, gördülər, bəli qız qanlı barmağının beşin də çəkib Südəmənin kürəyinə.
Paçcah dedi:
– Gəl qızımı verdim saa, otur mənim taxdımda. Bı şəhərə paçcahdıx elə.
Südəmən dedi:
– Xeyr, məni çıxart işıxlı dünyaya.
Paçcah dedi:
– Sana əlac eləmək mümkündü. Gedərsən, filan çinar ağacında bir zümrüd quşu var, əyər mümkün olsa, o əlac eliyəcək!
Bına bir bələtçi qoşdular, gəldi həmən çinarın yanına. Südəmən gördü bir əjdəhadı çıxır zümrüd quşunun yuvasına. O saat bir ox qoydu kamana, atdı əjdəhanı öldürdü, parçaladı tulladı yuvıya. Bını zümrüd quşunun balaları yedi, birəz də saxladılar analarına. Südəmən də başın qoydu yatdı. Bələtçi də qayıtdı gəldi.
Zümrüd quşu gəldi gördü ağacın dibində bir bəni-adəm yatıp, isdədi yensin bını öldürsün. Balaları çığrışdı, dedilər, ana, bıra bizi yeməyə bir əjdəha çıxırdı. O oğlan öldürdü atdı bizə, yedik yarısın da saa saxladıx.
Zümrüd quşu yendi gəldi qanadın tutdu Südəmənin üstdə. Oğlan üşüdü, oyandı. Gördü zümrüd quşudu qanadın tutup bının üsdə. Zümrüd quşu oğlanın oyanmasın gördü. Dedi:
– Ay oğlan, mənnən nə isdiyirsən?
Dedi:
– Sənnən heç nə isdəmirəm, ancax məni çıxart işıxlı dünyaya.
Zümrüd quşu dedi:
– Ey oğlan, gedərsən paçcahdan yeddi tulux su, yeddi qoyunun cəmdəyin alıp gətirərsən, onnan sora səni çıxardaram işıxlı dünyaya.
Bı oğlan durdu yavaş-yavaş gəldi paçcaha baş yendirdi. Dedi:
– Qibleyi-aləm! Maa yeddi tulux su, yeddi qoyun cəmdəyi ver!
Paçcah o saat yeddi tulux su, yeddi də qoyun cəmdəyi yüklədi bir ata, verdi bına. Südəmən yavaş-yavaş götürüp gəldi. Zümrüd quşu dedi:
– Südəmən yığ belimə, özün də min. Mən “qaq” eliyəndə tuluğun birin at, “quq” eləyəndə cəmdəkdən birin at.
Dedi:
– Baş üstə!
Bılları yühlədi zümrüd quşunun belinə, özü də mindi düşdülər yola. “Qaq” eliyəndə tuluğun birin atırdı, “quq” eliyəndə cəmdəyin birin atırdı.
Belə-belə atırdı, yavıxlaşanda cəmdəyi atanda birdən cəmdək düşdü yerə. Südəmən o saat pıçağın çıxartdı, budunun ətinnən sivirdi atdı quşa. Quş gördü bı çox şirindi. Yemədi dilinin altında saxladı.
Bı quş gəldi çıxdı bir yerə, baxdı gördü ta bıra işıxlı dünyadı. Quş Südəmənə dedi:
– Taa yeri, get. Bıra işıxlı dünyadı.
Südəmən yeriyəndə quş gördü axsıyır.
Soruşdu ki:
Südəmən dedi:
– Allahdan gizdin deyil, bəndədən nə gizdin, saa əti atanda yerə düşdü. Gətirdim budumun ətinnən atdım. İndi onçun axsıyıram.
Quş o saat dilinin altınnan əti çıxartdı verdi Südəmənə, qoydu öz yerinə. Quş qanadın da cəhdi üstdən, o saat Südəmənin qılçı oldu anadan doğma.
Quş dedi:
– Südəmən, mənnən ta nə isdiyirsən?
Südəmən dedi:
– Sənnən onu isdiyirəm ki, məni apar o şəhərə ki, orda məni salıplar quyuya.
Quş bını götürdü apardı həmən şəhərə. Südəmən gördü bını quyuya salan adamlar toy eliyir həmən qızdara. Getdi o iki adamları da öldürdü, qızdarı özü aldı.
Bir neçə gün yaşadılar, bir gün bı şəhərin paçcahı öldü. Südəmən gördü car çağrılır ki, camahat yığılsın meydana. Dövlət quşu uçurdacaxlar paçcah tihməyə. Durdu yavaş-yavaş getdi meydana. Bir kənarda durdu. Quşu uçurdular gəldi qondu Südəmənin başına. Gətirdilər bını paçcah elədilər. Gördülər bı bir paçcah oldu ki, heç olmuyan kimi əzazil. Yaxşı, Südəmən başdadı bırda paçcahlıx eləməyə. Götürdü bir kağız yazdı anasının üsdə ki, “yığışın gəlin bıra. Mən bırda paçcahlıx eliyirəm, kefim də çox yaxşıdı”. Babası, anası, yığışıp gəldilər. Başdadılar bırda kef eliyip, yeyip-içip, gəzdilər. O yedi yerə keçdi, siz də yeyin, dövrə keçin. Göydən üç alma düşdü, biri mənim, biri özümün, biri də nağıl deyənin."
"Keçmiş zamanlarda bir tülkü, bir də bir hacıleylək var idi. Bunlar qardaş olmuşdular. Bir gün tülkü hacıleyləyi qonaq çağırdı. Bir qazan ayranlı şorba bişirdi, bir siniyə tökdü, gətirib süfrəyə qoydu. Yeməyə başladılar. Qab dayaz idi. Hacıleyləyin dimdiyinə bir düyü də gəlmirdi. Amma tülkü hər dəfə dilini uzadanda şorbanın bir tərəfini yalayıb qurtarırdı. Belə-belə hacıleylək bir neçə düyü götürənə qədər tülkü ayranlı şorbanı yalayıb qurtardı. Hacıleylək tamam ac qaldı. Hacıleylək deyinə-deyinə evinə getdi. O gecə səhərə kimi qarnı curuldayacuruldaya ac yatdı. Bir neçə gün keçdi, tülkü yenə də hacıleyləyi qonaq çağırdı. Hacıleylək üzüyumşaq bir quş idi. Ürəyində nə var idi, hamısını unutdu, yenə də tülküyə qonaq getdi. Tülkü bu dəfə də şorba bişirdi, siniyə tökdü, gətirib süfrəyə qoydu. Yenə hacıleylək dimdiyilə iki düyü götürməmiş, tülkü şorbanı yalayıb qurtardı. Hacıleylək yenə də ac qaldı, ürəyində dedi: “Yaxşı, tülkü, sənlə mənimki qalsın. Bu hayıfı yerdə qoymaram”. Hacıleylək özünü şad göstərdi, tülküyə dedi:
– Qardaş, çox sağ ol, mənə xəcalətlik verdin. Xəcalətindən çıxaram.
Gəl bir seyrə çıxaq könlümüz açılsın.
Tülkü dedi:
– Elə mənim könlüm seyrə çıxmaq istəyirdi. Ay sağ ol. Ürəyimdən xəbər verdin. Hacıleylək dedi:
– Onda mənim qanadlarımın üstünə min, göydə seyr eləyək.
Tülkü hacıleyləyin qanadının üstünə mindi. Hacıleylək göyə qalxdı. Bir az gəzəndən sonra hacıleylək tülküyə dedi:
– Qardaş, bax, gör yer nə təhər görünür?
Tülkü dedi:
– Bir xırman boyda görünür.
Hacıleylək bir az da yuxarı qalxıb dedi:
– Qardaş, indi bax, gör nə təhər görünür?
Tülkü baxıb dedi:
– Yer heç görünmür.
Hacıleylək bir az da yuxarı uçub dedi:
– Qardaş, tay qanadım ağrıyır, yorulmuşam. Bir az düş, qanadımın dincini alım.
Tülkü dedi:
– Ay qardaş, başına dönüm, qurban olum, mən bu göyün üzündə haraya düşüm? Nə təhər düşüm? Məni aşağı endir.
Hacıleylək dedi:
– Yox, qanadlarım ağrıyır, düşməsən yerə salacağam. Özün bil.
Tülkü hacıleyləyin toruna düşdüyünü bilib, hiylə gəlməyə, yalvarmağa başladı:
– Qardaş, bir qələtdi eləmişəm, yamanlığa yaxşılıq deyiblər. Gəl bu dəfə günahımdan keç, ölüncə sənə xidmət edərəm.
Hacıleylək onun sözünü qəbul eləməyib dedi:
– Yox, yaxşılığa yaxşılıq, yamanlığa yamanlıq deyiblər. Nə əkərsən, onu biçərsən, mən sənə borclu idim, borcunu verirəm. – Hacıleyləyin tülküyə yazığı gəldi, göyün qatından aşağı endi, beş-on arşın hündürlükdən, – al gəldi – deyib tülkünü qanadının üstündən havaya tulladı. Yel tülkünü hərləyə-hərləyə gətirib bir dəstə məktəb uşağının yanında yerə saldı. Uşaqlar yüyürüşəndə birinin kitabı yerə düşdü.
Tülkü o saat kitabı götürdü... Qaçıb bir dağın döşündə bir mağaraya girdi. Onun sol qabırğası əzilmişdi deyə uzağa getmirdi. Mağaranın ağzına çıxıb, kitabı açdı və mızıldamağa başladı.
Bir ayı burdan keçirdi, gördü tülkü əlinə bir kitab alıb oxuyur. Ayı soruşdu:
– Utanmırsan, mənə tülkü baba deyirsən? Görmürsən ki, mən mollayam, uşaq oxuduram?
Ayı dedi:
– Bilməmişəm, bağışla, ay molla əmi, mənim iki oğlum var, gətirsəm onlara dərs verərsənmi? Əti sənin, sümüyü mənim.
Tülkü dedi:
– Niyə vermirəm? Çox yaxşı dərs verərəm. İki ayda onlara bütün elmləri öyrədərəm.
Ayı evinə gəldi, uşaqlarını gətirib tülküyə verdi. Tülkü dedi:
– Get, arxayın ol, bunları lap yaxşı oxudacağam.
Tülkünün bir mənzili var idi, mənzilin qabağı enli, gerisi dar idi.
Ayının balalarını aparıb o dar yerdə parçaladı, bir neçə gün yedi. Sümüklərini də torbaya yığıb ağzını bərk-bərk bağladı. Ayı bir neçə aydan sonra gəlib dedi:
– Uşaqları gətir görüm, nə təhər oxuyurlar.
Tülkü dedi:
Ayı qayıdıb getdi. Bir neçə aydan sonra ayı öz-özünə dedi:
“Gedim, uşaqları görüm”. Gəldi tülkünün yanına, dedi:
– Uşaqları könlüm istəyir. Gətir görüm.
Tülkü dedi:
– Göstərə bilmərəm. Huşları dağılar.
Ayı yenə qayıdıb getdi. Bir aydan sonra yenə gəlib dedi:
– Uşaqları gətir görüm, könlüm istəyir.
Tülkü ayının balalarının sümüklərini gətirib ayının qabağına atdı.
Ayı dedi:
– Bu nədir?
Tülkü dedi:
– Bəs demişdin balalarımın əti sənin, sümüyü mənim. Mən də elə elədim. Ətlərini yedim, sümüyü də budur.
Ayı tülkünün üstünə yüyürdü ki, onu parçalasın. Tülkü yuvasının dar yerinə girdi. Ayı ora sığışmadı, başını soxanda tülkü dal deşikdən çıxıb qaçdı. Ayı birtəhər geri qayıtdı. Bir cütçünün yanına gəlib dedi:
– Ay cütçü baba, Allah qüvvət versin!
– Sağ ol, ayı qardaş.
Ayı dedi:
– Tülkü mənim balalarımı yediyini bilirsənmi?
Cütçü dedi:
– Bilirəm.
Ayı dedi:
– Bu sözü heç kəsə demə, sənə gündə bir qoyun verəcəyəm.
Cütçü dedi:
– Yaxşı, demərəm.
Hər gün ayı bu cütçüyə bir qoyun verirdi. Kişi qoyunu aparanda arvadı soruşurdu:
Kişi deyirdi:
– Sənə borc deyil, sən ye. Neyləyirsən soruşursan.
Bir gün kişi qoyunu gətirəndə arvadı dedi:
– Qoyunu hardan aldığını deməsən səndə oturmayacağam.
Kişi əhvalatı ona nağıl edib dedi:
Kişinin sözlərini ayı bayırdan eşidirdi, bərkdən qışqırıb dedi:
– Yaxşı, səhər gör sənin başına nə oyun gətirəcəyəm.
– Qoyun qarnını dəlirdi. İndi, məni yaxşı ölümə verdin.
Kişi ayının qorxusundan cütə də getmədi. Qohum-qardaş yığışıb kişini töhmətlədilər.
– A kişi, yerini boş qoyma, get ək.
Kişi el töhmətinə boğuldu, səhər qorxa-qorxa əkin yerinə gəldi.
Bu zaman tülkü baba onun yanına gəlib dedi:
– Ay cütçü, neçə gündür niyə cüt əkmirsən?
Kişi əhvalatı tülküyə nağıl edib dedi:
– Tülkü baba, bir ayı mənim başıma bu oyunu gətirdi. Onun qorxusundan gələ bilmirəm.
Tülkü dedi:
– Nə verərsən onu öldürüm?
Cütçü dedi:
– Sənə iki toyuq, bir xoruz verərəm.
Tülkü sevindi, cütün bir o başına tullandı, bir bu başına tullandı, oynadı dedi:
– Sabah mən quyruğuma bir süpürgə bağlayacağam, sonra o dağın başına çıxacağam, oyana-buyana yüyürüb toz eləyəcəyəm. Ayı sənin yanına gəlib deyəcək “o nə tozdur?” Onda deyərsən, “padşahın oğlu azarlıdı, həkimlər ona ayı ödü dərman deyiblər. O toz eləyən padşahın qoşunudu, ayı axtarır”. Onda ayı deyəcək, “mən harda gizlənim?”
Onda sən deyərsən ki, “gəl, bu çuvala gir, elə bilsinlər ki, buğdadı”.
– Sonrası ilə işin yoxdu.
– O nə tozdu?
Cütçü dedi:
Ayı dedi:
– Nə var?
Cütçü dedi:
– Padşahın oğlu azarlayıbdı, həkimlər ona ayı əti dərman deyiblər.
O, padşahın qoşunudu, ayı axtarır.
Ayının canına qorxu düşüb dedi:
– Bəs harda gizlənim?
– Gəl, gir bu çuvala, ağzını bağlayım. Elə biləcəklər toxumdu.
Ayı çuvala girdi. Cütçü ağzını bərk-bərk bağladı.
Kişi yavaşca tülküyə əl elədi. Tülkü də gəldi. Hərəsi bir ağac götürdülər, ayını döyməyə başladılar. O qədər döydülər ki, ayı öldü.
Cütçü dedi:
– Sabah toyuqları, xoruzu gətirəcəyəm.
Səhər cütçü cütə çıxmışdı. Tülkü onun yanına gəlib dedi:
– Bəs toyuqlar necə oldu?
Cütçü dedi:
– Bay, yadımdan çıxıb. Səhər gətirərəm.
Sabah yenə tülkü cütçünün yanına gəldi. Cütçü ayran yemişdi, qarnı quruldayırdı. Tülkü ondan soruşdu:
– Cütçü baba, o səs edən nədi?
Cütçü dedi:
– Nə bilim, bir neçə il bundan qabaq bərk aclıq oldu, onda bir tazı küçüyü yedim. İndi sənin səsini eşidib, istəyir çıxsın.
Tülkü dedi:
– Ay cütçü baba, qurbanın olum, qoyma çıxsın, mən qaçım.
Cütçü dedi:
– Qorxma, qoymaram çıxsın, tez qaç!
Tülkü qaçıb gözdən itdi, cütçü də sevinə-sevinə evinə gəldi."
"Biri var idi, biri yox idi, qədim zamanda Əhməd adlı bir tacir var idi. Bu tacirin Fərəməz adda bir oğlu var idi. Tacir həmişə bunun fikrini çəkib deyirdi:
Günlərin bir günü bu tacir bir qonaqlıq elədi. Bütün tacirləri çağırıb, böyük Eyş-işrət məclisi qurdu. Qonaqlıqdan sonra üzünü yoldaşlarına tutub dedi:
– Sizdən bir təvəqqəm var, onu qəbul eləyin.
Tacirlər dedilər:
– Buyur, nə deyirsən, baş üstə.
Tacir dedi:
– Gözümün ağı-qarası bir fərasətsiz oğlum var. Bu qədər zəhmət, zəlalət çəkib var-dövlət yığmışam. İndi qocalmışam, gözlərimə tor gəlib, yeri əməlli görmürəm, bu gün, sabah öləcəyəm, oğlum Fərəməz dövlətimi zay edəcək. Mənim qoca yoldaşlığıma hörmət eləyin. Bu oğlumu ticarət səfərinə gedəndə özünüznən aparın, gözü açılsın.
Tacirlər yerbəyerdən razılıq verdilər, hamı dağılışıb getdi.
Bir neçə gün sonra tacirlər qoca yoldaşlarına xəbər yolladılar ki, sabah səfərə gedirik, oğluna hazırlıq görsün. Tacirin oğlu atasından pul alıb, səfər üçün tədarük düzəltdi. Atası oğluna dedi:
– Oğlum, indi bazara çıx, bir xidmətçi tapginən ki, səfərdə sənə kömək olsun.
Bəli, oğlan bazara getdi. Gördü ki, camaat hamısı şəhər meydanına yığışır. Oğlan da oraya gedib gördü ki, bir adamın meyitini meydanın ortasına qoyub döyürlər. Oğlan camaatdan xəbər aldı:
Cavab verdilər ki:
– Bu adam borclu idi. Borcunu verməyib ölüb, ona görə də bunun meyitini döyürlər.
Oğlan xəbər aldı:
– Bunun nə qədər borcu var imiş?
Cavab verdilər ki, üç yüz tümən.
Oğlan bu pulu verib meyiti aldı, aparıb qəbiristanda basdırdı. Sonra qayıdıb evlərinə gəldi. Tacir gördü ki, oğlu gəlir, xəbər aldı:
– Pulları nə elədin?
Oğlan dedi:
Bir meyiti əziyyətdən xilas edib, onun borcunu verdim.
Atası dedi:
– Afərin oğlum! Yaxşı eləmisən.
Oğlan səhər atasından pul alıb, yenə bazara çıxdı. Bazarda bir nəfər adam ona rast gəldi. Oğlan bu adamdan xəbər aldı:
– Nökər durarsanmı?
O adam dedi:
– Duraram, nə də versən razıyam.
Oğlan ikinci dəfə sualı yenə verdi. O adam yenə belə cavab verdi.
Oğlan onu götürüb gəldi evə.
Səhər səfər tədarükünü görüb qurtardılar.
Tacir oğlunun bir ov iti də var idi, bunu da özlərilə bərabər götürüb yola düşdülər.
Bir xeyli yol gedəndən sonra bir mənzildə düşdülər. Həmən mənzildə gecə qalmaq fikirləri oldu. Nökərin əlinə ox, qılınc verib, ov itini də ona tapşırdılar, dəvələrin, yüklərin qarovulçusu qoydular. Tacirlər də çadırlarda yatdılar. Gecənin bir vaxtında nökər gördü ki, ona tərəf səhradan yavaş-yavaş bir qurd gəlir. Nökər heç səsini çıxarmayıb özünü yuxululuğa qoydu. Qurd gəlib ov itinə yetişdi. Ulayıb dedi:
– Əgər sənin sahibinin ağlı olsaydı, sənin gözlərini çıxarıb, atasının gözlərinə sürtərdi, gözləri işıqlanardı.
İt də qurda dedi:
– Mənim sahibim gərək yuxuda olmayaydı, səni öldürüb, başını kəsəydi, yağını əridib, İsfahan padşahının qızının bədəninə sarmaşan ilanın üzünə çırpaydı. İlan ondan rədd olub, qız şəfa tapaydı.
Bu sözləri eşidən nökər yavaşca oxu çilləyə mindirdi. Vurub qurdu yerə sərdi. Cəld yerindən qalxıb onun başını kəsib heybəsinə qoydu, ov itini də öldürüb gözlərini çıxartdı, özündə saxladı. Bu barədə heç kəsə bir kəlmə demədi. Səhər açıldı; yol gedib, mənzil kəsib, İsfahan şəhərinə çatdılar. Şəhərin yanında tacirlər çadırlarını qurub əyləşdilər. Nökəri heyvanların, şeylərin yanında qarovul qoyub, özləri bazara çıxdılar.
– A kişi, bu yerdə nə gəzirsən?
Nökər dedi:
Soruşdular:
– Sənətin nədi?
Nökər dedi:
– Təbibəm.
İsfahan padşahına bu xəbəri verdilər. Padşah təbibi yanına çağırıb dedi:
– A kişi, nə sənətin sahibisən?
Nökər dedi:
– Padşahım, mən təbibəm.
Padşah dedi:
– Mənim bir xəstə qızım var ki, ona çox təbiblər gətirmişəm, əlac olmayıb. Əgər sən də təbibsən, mənim qızıma əlac elə!
Nökər dedi:
– Bəli, təbibəm, qızının da əlacını taparam.
Padşah icazə verdi, nökər içəri girib qulluqçuya əmr elədi:
– Mənə bir yanacaq verin, od qalayacağam.
Təbibə yanacaq hazır elədilər. Təbib dedi:
– Mənə bir qazan da verin.
– Dinməyin, işin hikməti var, sonra söylərəm.
Elə ki hamı dağılışdı, tək qaldılar, nökər ağasına dedi:
Qız oğlana getməyə razı oldu. Tacirlər işlərini görüb qurtardılar, səfərdən qayıtdılar. Evlərinə yetişməyə bir mənzil qalmış, nökər yenə də icazə aldı qabaqda evə gəlib, itin gözlərini qoca tacirin gözlərinə sürtdü. Tacirin gözləri açıldı, toru getdi. Nökər dedi:
– İndi oğlunun da calalını görərsən.
Bu işdən bir neçə gün keçdi. Nökər dedi:
– Mənim ürəyim çox sıxılır, səyahət etmək istəyirəm. Mənimlə bərabər gedək qəbiristana.
Tacir oğlu ilə nökər qəbiristana getdilər. Baxdılar ki, bir açıq qəbir var, taxtalarının hərəsi bir tərəfə atılıb, içində də bir təzə kəfən. Nökər girib bu qəbirdə uzandı. Qəbir onun bədəninə bərabər gəldi. Kəfəni əyninə geyib tacir oğluna dedi:
– İndi mən sənə bir neçə kəlmə axır sözlərimi deyim. Yadına salıram, sən tacirlərlə ticarət səfərinə getmək istəyəndə bazara çıxmışdın, gördün ki, camaat üzüaşağı gedir. Sən də onlara qoşulub şəhər meydanına gəldin.
Gördün ki, meydanın ortasında bir meyiti borclular araya qoyub döyürlər.
Sən həmən adamın borclarını verib xilas elədin. Bil və agah ol, həmən meyit mənəm. O yaxşılığın əvəzində, mən də sənə padşah qızını aldım, atanın gözlərini sağaltdım. İndi bu mənim qəbrimdi. Salamat qal!
Nökər qəbirin içində uzandı, öldü. Tacir oğlunu heyrət götürdü. Bir qədər ağlayandan sonra taxtaları düzüb, qəbirin üstünü torpaqladı.
Sonra qayıdıb evə gəldi. Atası oğlundan xəbər aldı:
– Bəs nökər hanı?
Tacir oğlu əhvalatı atasına nağıl elədi. Atası qulaq asıb dedi:
– Oğul, həmişə hamıya yaxşılıq elə! Görürsən ki, ölüyə də yaxşılıq eyləyəndə yerdə qalmır."
"Biri vardı, biri yoxdu, keçmiş əyyamlarda Tələt adında yetim bir uşaq vardı. Onun qoca nənəsindən, bir də uçuq daxmasından başqa heç bir şeyi yox idi.
Tələt balaca olduğu üçün nənəsi Şamama onu işə-gücə göndərməzdi.
Özü sap əyirib, corab toxuyardı, aparıb bazarda satıb, axşam evinə dönərdi.
Bir gün Tələt nənəsi Şamama qarıya dedi:
– Nənə, corab toxu, bir cüt ver mənə, aparım bazarda satım.
Şamama qarı dedi:
– Oğul, bu il gəl sən bayır-bacağa çıxma, zəmanə çox pisdi. Yeni ildə çıxarsan.
Şamama qarı Tələtin ürəyini sındırmadı, bir cüt də artıq corab toxuyub, onu yanınca bazara apardı. Tələt nənəsindən corabı alıb, özünü camaatın içinə vurdu. Corabı nənəsi deyən qiymətdən də artığa satdı.
Şamama qarı nəvəsini belə fərasətli görüb çox şad oldu, ayındanoyundan alıb, evlərinə qayıtdılar.
Bir neçə gün Şamama qarı nəvəsini yanına salıb bazara apardı. Hər gedəndə də ona bir cüt corab verərdi. Tələt də corabı artıq qiymətinə satıb, pulunu nənəsinə verərdi.
Bir gün Şamama qarı bərk naxoşladı. Toxuduğu corablar da evdə qaldı. Tələt nənəsindən gizlin corabları götürüb bazara çıxdı. O, corabları satmaqda olsun, sənə danışım bir nəfər kordan.
Bu mahalda bir kasıb kişi olurdu. Bu kişi kor idi. Belə ki, evdən bayıra çıxa bilməzdi. Bir gün bu kişi əlinə ağac alıb, evdən bayıra çıxdı, ağacını yerə sürtə-sürtə gəlib, “ya qismət” deyib bir daşın üstə əyləşdi. Tələt də corabları satıb yolla gedirdi. Gördü ki, qara daşın üstə bir kor əyləşib, elə deyir:
– Ya qismət!
Tələt bu qarapaltarlı adamın dalınca getdi, qarabaqara gəlib bir imarətin qabağına çatdı. Qarapaltarlı adam yuxarı çıxdı, bu da onun dalınca. Qarapaltarlı adam içəri girdi, qapını örtdü. Tələt qapının deşiyindən baxdı gördü ki, o, paltarını soyundu, bir arvad gəlib onun qabağına süfrə döşədi, xörəklərini yeyib yatdılar. Tələt bu imarəti nişanlayıb getdi, gördü ki, həmin kor genə oturub. Çıxardıb ona iki qara pul verdi.
Kor durub yola düzəldi. Tələt koru aparıb evinə saldı. Onun da evini nişanlayıb, nənəsinin yanına gəldi.
– Bala, hardaydın?
Tələt dedi:
– Nənə, corabları aparıb satdım. Çörək də alıb gətirmişəm.
Şamama qarı nəvəsinin bu zirəkliyinə çox sevindi. Özü də səhərdən bəri ac idi. Tez süfrə salıb, çörək yeməyə oturdular. Süfrə başında Tələt nənəsindən xəbər aldı:
Nənə, filan küçədə bu rəngdə, bu nişanda bir imarət var, o kimin imarətidi?
Şamama qarı dedi:
– Oğul, o imarət tacirbaşının imarətidi. Özü də çox zalım, tamahkar adamdı. Öz köpüyündən keçməz, amma özgəsinin köpüyünü tez alar.
Tələt xəbər aldı:
– Nənə, bəs filan daxmada bir kor kişi var, özü də qocalıb, o kimdi?
Qarı dedi:
– Oğul, o kor haman tacirbaşı Məlikin nökəri olub, Məlikin dövlətini o qazanıb, amma indi Məlik onu o hala salıb.
Tələt nənəsinin bu sözünün üstündən heç bir kəlmə də danışmadı.
Rahatca çörəyini yeyib, yıxılıb yatdı.
Səhər tezdən durub bazara çıxdı, gördü ki, həmin qarapaltar Məlik tacir bazarda gəzir, yanında da bir adam var. Bu adam bazarı dolanıb deyir:
– Məlik tacirə nökər lazımdı. Hər kimin meyli var, gəlsin, yaxşı pul verəcək.
Tələt birdən irəli yeriyib, dedi:
– Mən qalaram. Neçə verərsən?
Məlik tacir dedi:
– Ayda üç yüz tümən.
Tələt dedi:
– Qalaram. Amma gərək mənə dilindən kağız verəsən ki, bu adamı ayda üç yüz tümənə özümə nökər tuturam.
– Hazırlaş, səfərə gedirik.
Tələt dedi:
– Tacirbaşı, mənim bir qoca nənəm var, aylığımı ver, aparım qoyum nənəmin yanında, sonra hər yana desən, gedim.
– Pulları mala vermişəm. Hələlik bu əlli tüməni apar, qoy nənənin yanında, qalanını sonra verərəm.
Tələt özlüyündə dedi:
– Donuzdan bir tük də qoparmaq qənimətdi.
Əlli tüməni alıb, tez özünü nənəsinə yetirdi, pulu verib dedi:
– Nənə, mən gedirəm.
Şamama qarı xəbər aldı:
– Ay oğul, hara gedirsən?
Tələt dedi:
– Səfərə gedirəm.
Nənəsi dedi:
– Bala, kimlə gedirsən?
Tələt dedi:
– Məlik tacirə nökər dayanmışam, onunla gedirəm. Şamama qarı dedi:
– Oğul, getmə, o bir imansız adamdı. Gedərsən, sənin başını batırar.
Tələt dedi:
– Heç qorxma! Onun başında mən acı turp əkməsəm, sənin nəvəliyinə layiq deyiləm.
Tələt nənəsi ilə halallaşıb, Məlik tacirin yanına gəldi. Gördü ki, Məlik tacirin qapısında üç qatır, bir də yəhərli at var. Haçannan-haçana bir adam bir yabı da gətirdi. Məlik tacir özü ata minib, Tələti də yabıya mindirdi. Atlarını sürməyə başladılar. Az gedib, çox dayandılar, çox gedib, az dayandılar, gəlib bir hündür dağın döşünə çatdılar. Atdan yerə düşdülər. Məlik tacir dedi: Tələt, bu dağı görürsən?
Tələt dedi:
– Bəli, görürəm.
Məlik dedi:
– Bu dağa çıxmağa heç yandan yol yoxdu. Biz səni çıxardacağıq bu dağa. Sən də dağda nə ki, qızıl rəngində daş-qaş var, tök aşağı. Sonra biz səni yenə bu dağdan düşürdərik.
Məlik tacir diri-diri atın qarnını yarıb, nə ki, içalatı vardı, çəkib çıxartdı bayıra atdı, bir qədər də ətinin ora-burasından kəsib, atın cəmdəyini yüngülləşdirdi. Tələti götürüb atın qarnının içinə saldı, əlinə də bir bıçaq verib dedi:
– Elə ki gördün atın cəmdəyi yerə dəydi, bıçağı dəriyə çəkib bayıra çıxarsan.
Məlik tacir atın qarnını tikib, bir qıraqda gizləndi. Haçannan-haçana iyirmiyəcən iri-iri quş gəlib, atın cəmdəyini caynaqlarına aldılar, göyə qalxızdılar, aparıb dağın başına qoydular. Bir balaca dimdiklədilər, gördülər ki, quru sümükdü, uçub getdilər. Quşlar gedəndən sonra Tələt atın qarnından çıxdı, gördü ki, burda o qədər ləl-cavahirat var, gəl görəsən.
– Məni düşürün.
Məlik dedi:
– Sən orda qal.
Məlik tacir atına mindi, qatırları da götürüb getdi.
Tələt dağın başında qaldı, heç bilmədi hayana getsin. Bir də gördü ki, burda çoxlu uşaq cəmdəyi var, öz-özünə dedi:
– Ey dad, qalıb burda mən də bunlar kimi olacağam. Yaxşısı budu, baş götürüb qaçım.
Hər yana getdisə, gördü dağdan enib qurtara bilməyəcək. Oturub ağlamağa başladı. Bir də gördü ki, burada eniş-yoxuş bir yer var, dedi:
“burda qalıb qurd-quşa yem olunca, qoy bu dağdan aşağı sallanım, bəlkə düşüb bir yana çıxdım”.
Tələt dağdan sallandı, o daşdan, bu daşdan tuta-tuta birtəhər aşağı düşdü. Gördü bura dəryadı, hər tərəf sudu, heç bir yana yol yoxdu ki, çıxasan. Dəryanın da yanı meşədi.
Tələt oturub dizlərini qucaqlayıb fikir eləyirdi, axırda öz-özünə dedi: “Boş fikirdən nə çıxar, girim bu meşəyə, bəlkə yeməyə bir şey tapdım”.
Durub meşəyə girdi, gördü burda ağaclar var ki, hər yarpağı bir yorğan boyda, özü də iki barmaq qalınlığında, dedi: “Əcəb oldu. Bundan dərib sal qayıraram, dəryaya ataram, özüm də içinə minərəm, bəlkə gedib bir yana çıxa bildim”.
Yarpaqdan bir neçəsini dərib, qabağına qoydu, gördü ki, bu yarpaqları bir-birinə bitişdirə bilməyəcək. Bir neçə qədəm irəli yeridi.
Gördü ki, burda bir ağac var, bu ağacın qol-budağından yapışqan kimi bir şey tökülür. Tez bundan bir-iki ovuc gətirdi, yarpaqları bir-birinə yapışdırmağa başladı. İşini tamam qurtarandan sonra götürüb dərya kənarına gəldi, dəryaya saldı. Gördü ki, su buraxmır. Keçib içində oturdu, əlinə də bir ağac alıb, sürməyə başladı.
Tələt dəryanın üzü ilə neçə gün, neçə gecə yol gedəndən sonra gəlib quruya çıxdı. Piyada yol getməyə başladı. Bir müddət yol gəlib çıxdı meşəyə, gördü ki, burada bir yuva var, yuvanın ağzında bir ilan.
İlan Simurq quşunun balalarını yemək istəyir. Tələt yerdən bir daş götürüb, ilanın başına saldı. Daş ilanın başına dəyən kimi ilan çapalayıb öldü. Simurqun balaları buna yerbəyerdən alqış elədilər. Bu da oturub bunların qarovulunu çəkməyə başladı. Birdən Simurq özü gəlib çıxdı.
Tələti görən kimi caynağına alıb, onu öldürmək istədi. Balaları ağızağıza verib dedi:
– Ana, bu oğlan ilanı öldürüb, bizi onun əlindən qurtardı.
Simurq dedi:
Tələt dedi:
– Ey Simurq, məni İsfahan şəhərinə apar.
Simurq dedi:
– O da mənim gözüm üstə. Bu gecəni qal, səhər səni aparım.
Tələt gecəni Simurq quşunun yanında qaldı, səhər tezdən durub, quşun qanadlarının arasında oturdu. Simurq göyə qalxdı, bir neçə qanad çalıb, aşağı endi, dedi:
– Gözlərini aç!
Tələt gözlərini açıb, o yan-bu yana baxıb, gördü ki İsfahan şəhərinin kənarındadı.
– Oğlan, indi gedə bilərsən.
Tələt Simurq quşundan ayrılıb bir baş evlərinə gəldi, gördü ki, nənəsi evdə oturub yun əyirir.
Şamama qarı nəvəsini görən kimi, qucaqlayıb öpdü, ondan xəbər aldı:
– Bala, necə gəldin?
Tələt dedi:
– Nənə, lap yaxşı gəldim.
Tələt gecəni nənəsinin yanında qalıb, səhər tezdən durub gəldi.
Məlik tacirin qapısını döydü. Məlik tacir qapını açıb gördü ki, Tələtdi.
Boğazının yolu quruyub dedi:
– Tələt, gəl içəri.
Tələt içəri girib eyvana keçdi. Məlik tacirlə üzbəüz oturub, əlini cibinə saldı, qəbzi çıxardıb, dedi:
– Tacirbaşı, bir ilimin zəhmət haqqını ver.
Tələt genə dedi:
– Tacirbaşı, hesab elə, ayda üç yüz tüməndən, bir ilin zəhmət haqqını ver.
Məlik tacir dedi:
– Oğul, iki gün mənə möhlət ver, üçüncü günün tamamında gəl haqq-hesabını apar.
Tələt durub gedəndən sonra Məlik tacir öz ortağını çağırıb dedi:
– Ortaq, Tələt gəlib çıxıb. Məndən bir ilin zəhmət haqqını istəyir.
Tədbir gör...
Ortaq dedi:
– Sən bu işi həvalə elə mənə. Mən ona heç zəqqum da vermərəm.
Məlik tacir razı oldu, ayağa durub, Tələtə xəbər göndərdi ki, bu axşam mənə qonaqdı. Tələt də gəldi.
Məlik tacir aş bişirtdirdi. Ortağı aşa bihuşdarı qatdı, Tələtə verdilər.
Tələt aşı yeyib bihuş oldu, tez onu palaza səridilər, qatıra yükləyib, qatırı da şəhərdən kənar buraxdılar.
Qatır Tələti bir kəndin qırağına gətirdi. Burda bir kişi xırman döyürdü.
Gördü ki, yüklü bir qatır gəlir, amma qatırın yanında heç kəs yoxdu. Tez qatırın qabağın saxlayıb, yükünü açdı. Gördü ki, palazın arasında bir oğlan uşağı var, amma huşu özündə deyil. Qoca xırmançı onu huşa gətirdi.
Tələt ayılıb gördü ki, İsfahan burda nə gəzir, Yanında bir qoca kişi var, özü də xırmanda oturub.
Tələt dedi:
– Əmi, mənə İsfahanın yolunu göstər.
Qoca dedi:
Tələt dedi:
– Yox qala bilmərəm, gərək gedəm.
Qoca dedi:
– İndi ki, gedirsən, düş bu yola, gedib çıxarsan İsfahana.
Tələt qatırı qocaya bağışlayıb, bir az yola çörək aldı, bir müddət yol gedəndən sonra bir meşəyə çatdı... Bir də gördü ki, meşənin içində bir yekə dev var, əlində də qara toppuz. Tələtin ürəyinə qorxu düşdü, qaçmaq istədi. Dev o saat Tələtin üstünü aldı: Tələtin biləyindən yapışıb götürdü çiyninə, öz imarətinə apardı.
Dev Tələtə dedi:
– Ey oğlan, neçə gündü acıydım, özümə ov axtarırdım. Rastıma
– Ey devlərbaşı, mən də bərk acam. Əvvəl mənim qarnımı doydur, sonra ye.
Dev razı olub, Tələtin qarnını doydurdu. Yatmaq zamanı gələndə xəbər aldı:
– Devbaşı, o qara şey nədi?
Dev dedi:
– Ona qara toppuz deyərlər. Nə desən o tez əməl eləyir.
Dev yıxılıb yatdı. Amma Tələtin gözünə yuxu getmədi. Gecəni xəlvət eləyib, durub, toppuzu əlinə alıb, dedi:
– Toppuz, devi vur ölüncə!
Toppuz düşdü devin üstünə. O qədər vurdu ki, dev cəhənnəmə vasil oldu.
Tələt toppuzu götürüb, gecə ilə yol getməyin binasını qoydu. Az gedib, çox dayandı, çox gedib, az dayandı, bulaqlardan bir oymaq su içib, iynə yarım yol gedəndən sonra özünü çatdırdı İsfahana. Şəhərə girib, bir baş Məlik tacirin qapısına gəldi. İçəri girdi, gördü ki, bütün tacirlər burdadı. Əlini cibinə salıb, istədi ki, Məlik tacir verən qəbzi çıxartsın, gördü ki, qəbz yoxdu. Bildi ki, qəbzi tacir çıxardıb. Tez toppuzunu əlinə alıb, irəli yeridi, dedi:
– Məlik tacir, bir ilin zəhmət haqqını ver.
– Get, sabah gələrsən.
Tələt toppuzu göyə atıb dedi:
– Toppuzum, ölüncəyə qədər vur bunları!
Toppuz düşdü tacirlərin üstünə, o qədər vurdu ki, hamısını, Məlik taciri də onların içində xurd-xəşil elədi.
Camaat səsə yığılıb xəbər aldı:
– Bu tacirləri niyə öldürdün?
Tələt camaatı bir yerə yığdı, sonra haman koru da çağırdı, Məlik tacir bunlara nə ki, zülm eləmişdi, açıb söylədi.
Camaat işi belə görəndən sonra yerbəyerdən Məlik tacirə lənət oxuyub, bütün var-yoxunu öz aralarında paylaşdırdılar.
Tələt kor kişini də yanına aldı, birlikdə şad ürəklə ömür sürüb yaşadılar.
Göydən üç alma düşdü: biri mənim, biri özümün, biri də nağıl deyənin."
"Sizə hardan xəbər verim, az danışanlardan, qaradinməzlərdən, mırt-mırt arvadlardan, hürməyən itlərdən, ulamayan çaqqallardan, çox danışanlardan, dilli arvadlardan, küsəyənlərdən, oğrulardan, yalançılardan, yoldaşa xain olanlardan, vəfasızlardan, əhdinə əməl etməyənlərdən, buzov minib çay keçənlərdən, yaba ilə dovğa içənlərdən, xoruz belində bostan əkənlərdən, kosasaqqallardan, göygözlərdən, nə bilim nədən, nə bilim nədən... Lənət quyruqlu yalana, rəhmət quyruqsuz düzə, bir qoz pozana, iki qoz düzənə. Rəhmət yazana, lənət pozana.
Söz qalsın, insan getsin, yaxşılıq qalsın, pislik getsin. Dost var olsun, düşmən puç olsun, ağıllı yesin, ağılsız hesablasın. İndi gələk mətləbə.
Biri var idi, biri yox idi, Allah var idi, şəriki yox idi, bir şəhərdə Süleyman adlı bir tacir var idi. Bu tacir çox varlı bir adam idi, dövlətdə heç bir padşah onun qabağına çıxa bilməzdi. Bunun Qəmər xanım adlı bir qızından başqa övladı yox idi. Oğul adı gələndə bu kişinin dodağı yeddi yerdən partlayırdı, ürəyi ütülüb soyulurdu. Süleyman tacir qızı Qəmər xanıma baxıb öz qəmini dağıdırdı. Qəmər xanım da bir Qəmər xanım idi ki, gün kimi işıq salırdı, ay kimi parıldayırdı. Aya deyərdi mən olan yerdə sən çıxa bilməzsən, günə deyərdi mən ki, varam, sən işıq sala bilməzsən. Firiştə kirdarı, gəl məni gör, dərdimdən öl, incəmiyan, nazik bədən, büllur buxaq, alma yanaq. Bütün aləm onun gözəlliyinə heyran idi. Bir yaxşı ustadlar ustadı olmalıdı ki, onun gözəlliyini tərif etsin. Qəmər xanım Süleyman tacirin yanında olanda deyərdi:
“Qadam eymə ağız oğlanın ağzına, qızımı min oğlana dəyişmərəm”.
Kənara gedəndə oğul həsrəti çəkirdi.
– Ay kişi, niyə fikir eləyirsən, nəyin əskikdi. Süleyman peyğəmbər kimi sədd açmısan, heç padşah sənin qabağına çıxa bilmir, bu nə fikirdi, bu nə qəmdi?
Süleyman tacir başını yuxarı qaldırıb dedi:
– Ay mənim məhəbbətli arvadım, bəs mən fikir eləməyim kim eləsin, saqqalıma dən düşüb, bu gün, sabah dar-fənadan, dar-üqbaya rəhlət təbilini vuracam. Bəs mənim bu dövlətimə, cah-calalıma kim sahib duracaq?
Minagərdən xanım dedi:
– Oğul fikrini eləyirsən?
Süleyman tacir dedi:
– Bəs nə? Bir oğlum da yoxdu ki, mənim yerimdə qalsın.
Çırağım keçəcəkdir.
Minagərdən xanım dedi:
Süleyman tacir dedi:
– Qızdı, çıxıb birinə gedəcək, mənim dövlətimə sahib durmayacaq.
Oğul, oğul!...
Minagərdən xanım ona təsəlli verdi. Süleyman tacirin aynası açıldı, durub şəhərə çıxdı ki, bir qədər gəzsin, qəmi lap dağılsın. Süleyman tacir bir neçə küçə gəzdi, bir hücrə keçdi, axırda gecə yarı oldu. Süleyman tacir evə tərəf gəlirdi, bir də gördü bir nərilti gəldi, bir işıq qaranlığı yara-yara yerə düşdü. Süleyman tacir bu işə məəttəl qaldı, yavaş-yavaş işıq düşən yerə gəlib gördü ki, burda bir uşaq var.
Süleyman tacir öz-özünə dedi: “Xudaya, sənə çox şükür. Yəqin rəhmin gəlib, göydən bu uşağı mənə saldın”. Süleyman tacir uşağı qucağına alıb düz evinə gətirdi. Gördü ki, Qəmər xanımın gözəlliyi birdirsə, bunun gözəlliyi ikidir. Bütün əhvalatı arvadına nağıl eləyib dedi:
– Bu uşaq günün işığıynan göydən düşdü.
Onlar sözü bir elədilər ki, bu sirri heç yerdə deməsinlər. Çox sevindilər, böyük şadlıq keçirdilər. Süleyman tacir xəzinəsinin ağzını açıb yoxsullara, əlsiz-ayaqsızlara pul payladı. Uşağın adını Tapdıq qoydular.
Uşaq böyüyüb məktəb yaşlı oldu. Onun adı elə Tapdıq qalmışdı. Süleyman tacir bir molla tutdu, Tapdığı onun yanına qoydu. Tapdıq elə zehinli uşaq idi ki, mollanın ağzından çıxan sözü o saat sinədəftər eləyirdi.
İndi al xəbəri Qəmər xanımdan. Qəmər xanım böyüyüb on beş yaşa dolmuşdu, dünyanın hər yerindən ona elçi gəlirdi, amma Süleyman tacir heç birinə vermirdi. Onun fikri bu idi ki, Tapdıq böyüyəndə sirri açıb, qızını ona versin. Bu əhvalatdan Qəmər xanımın da xəbəri yox idi.
Süleyman tacir Qəmər xanımı tək heç bir yerə buraxmırdı, qorxurdu ki, onu oğurlayıb aparalar. Günlərin bir günü şah Süleyman taciri arvadı ilə qonaq çağırdı. Süleyman Qəmər xanıma dedi:
– Qızım, biz şahın qonaqlığına gedirik, sən evdən heç yana çıxmazsan.
Qəmər xanım dedi:
– Ata, gedin, çıxmaram.
Necə deyərlər, qəza ki, səndən əydi, çətin düzələrsən, bəzən adamı bədbəxtlik çağırır. Öz-özünə dedi: “Gedim, bağçada bir az gəzim”.
Qəmər bağçaya gəzməyə çıxsın, al xəbəri Gündən. Günün Qəmər xanımla korası var idi, Qəmər xanım bayıra çıxanda onun gözəlliyinin qabağında utandığından üzünü buludların dalında gizləyirdi. O istəyirdi ki, Qəmər xanımı işıqlı dünyadan yox eləsin, qaranlıq dünyaya salsın. Gün xanım Qəmər xanımın bağçaya çıxmasını gördü: “yaxşı axtardığımı tapmışam” – deyib, bayaqdan Qaf dağının dalına getdi.
Gün xanım Zülmət padşahı sevirdi; lap getmə gözümdən, gedərəm özümdən idi. Gün xanım hər nə desə idi, Zülmət padşah yerinə yetirərdi, ölümə desəydi, gedərdi. Gün bayaqdan özünü saldı Qaf dağının başına, bir nərə çəkib, Zülmət padşahı, Tufan devi çağırdı. Tufan dev hazır olub dedi:
– Ləbbeyk, xanım, mənim üçün nə qulluq? Can-başla yerinə yetirməyə hazıram. Gün xanım dedi:
– Bəs, Süleyman tacirin bir gözəl qızı var ki, bütün dünyada olan gözəllikləri batil edir. İndi bağa səyahətə çıxmışdı. Onu mənə qulluqçu gətirərsən, sənə gələrəm. Tez get gətir.
Tufan dev yeddi qat əyilib dedi:
– Xanım, gözünü açıb yumunca gətirim, ona nə var ki, kaş mənə həmişə belə buyruqlar buyurasan.
Tufan dev tənur eyləyib havaya qalxdı, yeddi illik yolu bir saata gedib, Süleyman tacirin bağına çatmaqda olsun, indi görək Qəmər xanım necə oldu.
Qəmər xanım bağçaya gəldi, bütün otlar, ağaclar, güllər onun gözəlliyinə heyran qaldı. Oxuya-oxuya bir dəstə gül-bənövşə dərib iki şamamaların arasına sancdı, sonra bir ağacın dibində bənövşələrin üstündə oturdu. Qəmər xanım evə qayıtmaq istəyirdi, birdən bərk gurultu qopdu, ildırım çaxdı, Tufan dev ildırım içindən əl atıb qızı götürdü. Dev qızı Zülmət dünyasına aparmaqda olsun, sizə xəbəri verim Tapdıqdan.
Qəmər xanımdan xəbər bilən olmadı. Süleyman tacir də hər yerə elçi saldı ki, hər kəs onun qızının yerini bilsə, onu dünya malından qani edəcəkdir. Genə də bir xəbər bilən olmadı. Süleyman tacirlə arvadı Minagərdən xanımı gözüyaşlı qoyaq, indi görək Qəmər xanım necə oldu. Tufan dev Qəmər xanımı düz Qaf dağının başına aparıb, Gün xanımla vədə yerində yerə qoydu. Qəmər xanımın ürəyi keçmişdi. Bir vaxt ayılıb gördü, elə bir yerdədi ki, az qalır başı göyə dəyə. Mat qaldı, yana dönəndə yanında Tufan devi gördü. Bərk qorxdu, başına döyüb ağladı, bildi ki, onu dev oğurlayıb gətirmişdir. Tay, haray hara çatacaq, özünə toxtaqlıq verib dedi:
– Ey dev, sən kimsən, bura haradı ki, məni gətirmisən?
– Ey dünya gözəli, heç qorxma, səni Gün xanıma qulluqçu gətirmişəm.
Qəmər fəğan eyləyib ağladı, Tufan devə dedi:
– Ey dev, məni burax, baş götürüm gedim.
Tufan dev bərkdən qışqırıb dedi:
– Ey qız, sənə nicat yoxdu, ölüncə Gün xanıma qulluq etməlisən.
Qəmər xanım nə qədər yalvardısa, dev onun sözünə qulaq vermədi, axırda qaçmaq fikrinə düşdü. Tufan dev bunun fikrini bildi, bir lövh oxuyub onu bihuş elədi. Bəli, Qəmər xanım yeddi gün Qaf dağının başında bihuş qaldı. Tufan dev nə qədər gözlədisə, Gün xanım gəlib çıxmadı, axırda qızı burda qoyub, özü göyün lap qurtaracağına getdi, Gün xanımı tapıb dedi:
– Xanım, Qəmər xanımı gətirmişəm, Qaf dağının başındadı, gedək apar.
Gün xanım bərkdən zəbanə çəkib dedi:
– O nə qədər ki, Qaf dağının başındadı, mən o tərəflərə gələ bilmərəm.
Onu zülmət dünyasına apar, ölü tilsiminə at, sonra gəl, Qaf dağına gedim.
Tufan dev dedi:
– O sənə qulluqçuluğa yarar, çox gözəl qızdı. Onu GülüstaniBağiİrəmə apar. Heyifdir, ölü tilsimə aparmayım, ölü tilsimə düşənlər həmişə ölü qalırlar, onların dirilmək çarəsi ancaq məndədi.
Gün xanım dedi:
– Ey Tufan dev, iki qoçun başı bir qazanda qaynamaz o, olan yerdə mən nəyə lazımam. Dediklərimə əməl etməsən səni dindirməyəcəyəm, səndən küsəcəyəm.
Tufan dev dedi:
– Xanım amandı, küsmə, gedim bu saat onu aparıb, ölü tilsiminə atım.
Gün xanım dedi:
– Dayan, sənə bir sözüm var.
Tufan dev dedi:
– Xanım, buyur.
Gün xanım dedi:
– Ey Tufan, gərək and içəsən ki, Qəmər xanımı mənsiz azad etməyəcəksən.
Tufan dev dedi:
Gün xanım dedi:
– Gərək and içəsən ki, onun ixtiyarını verdim sənə, sənsiz onu azad etməyəcəyəm.
Tufan dev nə qədər yalvar-yaxar elədi, Gün xanım razı olmadı.
– Xanım, and olsun Süleyman peyğəmbərin cıqqasına, Qəmər xanımı sənsiz tilsimdən azad etmərəm.
Gün xanım çox şad olub onun boynunu qucaqladı, hər ikisi qolboyun olub doyunca öpüşdülər. Tufan dev ondan ayrılıb düz Qəmər xanımın yanına gəldi, əhvalatı ona söylədi, dedi:
– Gözəl qız, sevgilimin əmridir, səni ölü tilsimə salacağam. Səni tilsimdən ancaq Gün xanım qurtara bilər.
Qəmər xanım gözlərinin yaşını sel kimi töküb dedi:
– Ey xudaya, kaş məni gözəl yaratmayaydın, Gün xanım da məni bu bəlaya salmayaydı. Tufan dev dedi:
– Ey qız, ağlamaqdan bir fayda çıxmaz.
Tufan dev onu götürüb, düz ölü tilsimə apardı, öldürüb bir zərli pərdənin dalında qoydu, özü də genə Qaf dağının başına gəldi, Gün xanımla həmin gecə kef keçirdi. Belə-belə Gün xanım gündüzləri gəzib, gecələr Qaf dağının başında Tufan devlə kefə baxırdı. Öpüşün birini bir quruşa alan yox idi.
İndi sizə hardan xəbər verim, Gülüstani-Baği-İrəmdən, Gün xanımın qızı Şəmsi xanımdan. Gülüstani-Baği-İrəm Gün xanımın yaşadığı yer idi. O, hər gün bir dəfə bura gəlirdi. Onun bir gözəl qızı var idi ki, adı da Şəmsi xanım idi. Şəmsi xanım vaxtın tamamında ha gözlədi anası gəlib çıxmadı, o biri gün genə gəlmədi. Belə-belə yeddi gün gəlib keçdi. Axırda qız darıxdı, öz-özünə dedi: “bir Qaf dağının başına çıxım görüm, anam hardadı”. O, qanad açıb Qaf dağının başına çıxdı, bir də gördü ki, paho, anası burda bir devlə qol-boyun olub yuxuya gedibdi.
Şəmsi xanım bərk qəzəbləndi, düz Gülüstani-Baği-İrəmə qayıtdı, başladı anasının yolunu gözləməyə. O gün də keçdi, Gün xanım eşq bihuşluğundan ayılmadı. O biri gün birdən bihuşluqdan ayılıb dedi:
– Ey dili-qafil, nə qayırırsan, indi qızım mənim yolumu gözləyir.
Durum evə gedim. Tufan devlə görüşüb, öpüşüb Gülüstani-Bağiİrəmə yola düşdü. Gəlib evinə çatdı, qızının boynunu qucaqlayıb öpmək istəyəndə, qızı qoymayıb dedi:
– Ana, de görüm bu günlərdə harda idin?
– Bəs bilirsən, yolumu əjdaha kəsmişdi, gələ bilmirdim.
Şəmsi xanım dedi:
– Ana, de görüm rəngin niyə solub, üzünə niyə ləkə düşüb?
Düzünü de.
Gün xanım dedi:
– Neçə gündü yuxusuz qalmışam, ona görə rəngim qaçıb.
Şəmsi xanım dedi:
– Gizlətmə, düzünü söylə!
Gün xanım dedi:
Şəmsi dedi:
Gün xanım baxdı ki, qızı hamısını bilir, tay danmağın yeri deyil, dedi:
– Qızım, indi ki, əhvalatı bilirsən, qoy düzünü deyim. Mən Tufan devi sevirəm, o da məni sevir.
Şəmsi xanım dedi:
– Sən gözəllikdə bir qız, o ifritəni niyə sevirsən? Mən onun üzünə heç tüpürmərəm. Gün xanım dedi:
– Qızım, sənin eşqdən, sevgidən başın çıxmır. Tufan dev mənə özümdən gözəl görünür. Könül sevən göyçək olar. Mən onu sevmişəm.
Şəmsi xanım dedi:
– Mən könül-zad bilmirəm, bir də Tufan devlə görüşməzsən. Əgər görüşsən hər ikinizi parça-parça edib, özümü də öldürəcəyəm.
Gün xanım başını aşağı salıb, hönkürə-hönkürə ağlamağa başladı, dedi:
– Qızım, axı onu sevirəm, nə təhər onunla görüşməyim?
Şəmsi xanım dedi:
– Çox ayıb olsun sənə, Ay kimi gözəl-göyçək bir oğlanı sevmirsən, bir qara kərtənkələyə oxşayan devi sevirsən. Mən nə qədər ki, sağam, elə şey olmayacaq. Ərə getmək könlündə varsa, get Aya, öz əlimlə toyunuzu edim.
Söhbətin kəsəsi, Şəmsi xanımın qorxusundan o gündən sonra Gün xanım Tufan devlə çox az-az görüşürdü. Qaf dağının lap dalında bir gizli yer düzəltmişdilər, ayaqüstü orada gündə bir saat, yarım saat görüşürdülər.
Tufan devin baxtından idi, nədən idisə, Gün xanım Zülmətə getmirdi, onun Zülmətdən zəhləsi gedirdi. İki aşiq-məşuq yanıb qovrulurdular. Günlərin bir günü Tufan dev Günə dedi:
– Ey mənim həbibim, bil və agah ol, nə qədər ki qızın Şəmsi xanım var, biz bir-birimizə çata bilməyəcəyik. Bir çarə elə.
Gün xanım dedi:
– Nə çarə eləyim? Bilirsən de.
Tufan dev dedi:
Şahzadə Nurəddünya özünə söz vermişdi ki, gərək bütün dünyanı gəzəm, elə bir gözəl tapıb alam ki, yaranmışlar içərisində ondan gözəli olmasın. O, nə müddət idi dünyanı gəzirdi, istədiyi gözəli tapmırdı. Bir gün Qaf dağının üstündən keçirdi, gördü ədə, bir ağacın dibindən işıq gəlir. Şahzadə Nurəddünya aşağı endi ki, görsün bu nə işıqdı. Gördü, vallah burda bir qız yatıb ki, gözəllikdə dünyada misli, bərabəri yoxdu. Elə istədiyi gözəl budu. Nurəddünya bir könüldən min könülə Şəmsi xanıma aşiq oldu. Şəmsi xanımı oyatdı ki, görsün bu kimdi.
Şəmsi xanım yerdən qalxıb gördü nə, yanında elə bir oğlan var ki, belə gözəli Allah tək yaradıbdı, dedi:
– Ey cavan, sən kimsən, nə hədlə Gülüstani-Baği-İrəmə qədəm basmısan?
Nurəddünya dedi:
– Xanım, mən cinlər padşahının oğlu Nurəddünyayam, göynən keçirdim, sənin işığını gördüm, gəldim ki, baxam görəm nə işıqdır, səni gördüm.
Şəmsi xanım dedi:
– Gəldiyin yolla da düz get, bu saat əmr elərəm səni tikə-tikə edərlər.
Nurəddünya dedi:
– Xanım, əmr lazım deyil, özün parça-parça elə.
Şəmsi xanım dedi:
– Cavansan, sənə hayıfım gəlir, tez burdan get.
Şahzadə Nurəddünya dedi:
– İzn ver, bir söz deyim, sonra gedim.
Şəmsi xanım dedi:
– Buyur de.
Nurəddünya dedi:
– Ananın südünə and iç ki, səni öldürməyəcəyəm, deyim.
Şəmsi dedi:
– Anamın südünə and içirəm, səni öldürmərəm, de.
Nurəddünya dedi:
– Ey gözəl, səni sevirəm. Səndən cavab istəyirəm.
– Heç kəs cürət edib bu sözü mənim gözümün içinə deyə bilməzdi.
Sən ki cürətlə bu sözü dedin, günahından keçdim. Çıx get, bu sevdadan da əl çək, çox adam sən düşən sevdaya düşüb sayaqlayıb, əlinə bir şey keçməyib.
Şahzadə Nurəddünya dedi:
– Xanım, ürək bir şişə deyil ki, hər toz qonanda silib atasan, göz gördü, könül sevdi, öldü var, döndü yoxdu. Əl mənim, ətək sənin.
Şəmsi xanım gülüb dedi:
– Xam xəyala düşmüsən.
Şəmsi xanım diqqətlə oğlanın gözlərinin içinə baxdı, onun ürəyi döyündü. Şahzadə Nurəddünyanın gözlərindən eşq odu sıçrayıb, onun ürəyinə girdi, yerə baxdı. Nurəddünya onun ayaqlarına yıxılıb dedi:
– Xanım, ölsəm də səndən əl çəkməyəcəyəm.
Şəmsi xanım əldən getmişdi, onu sakit edib dedi:
– Bir otur söhbət edək, görüm sən nəçisən, nə sənətin sahibisən.
Nə hədlə mənim üzümə belə sözləri deyirsən.
Nurəddünya yerə əyləşdi, bütün əsil-nəcabətini qıza nağıl elədi.
Qız baxdı ki, doğrudan da şahzadədi, özü də Tufan devlə qanlıdı. Özözünə dedi: “dünyada bundan gözəl, qanacaqlı oğlan tapılmaz, elə buna gedərəm”.
Nurəddünya qızın fikrə getdiyini görüb, bildi ki, eşq oxu ilə tuş qızın ürəyindən vurub. Ürəklənib dedi:
– Xanım, quluna rəhm et.
Şəmsi xanım dedi:
– Bir şərtim var, yerinə yetirsən, sözünü qəbul elərəm.
Nurəddünya gülümsünüb dedi:
– Xanım, şərtini söylə, ya ölərəm, ya da yerinə yetirərəm. Yox olsun o can ki, yar yolunda cəfalar çəkəməyəcək.
Qız dedi:
– Gərək Zülmət dünyasının padşahı Tufan devi öldürəsən.
Nurəddünya ikiqat olub dedi:
– Ey mənim gözəlim, o mənim əlimdə, təki qoy sənin könlün şad olsun.
Nurəddünya ilə Şəmsi xanım görüşüb ayrılmaqda olsun, al xəbəri Gün xanımdan.
Obaşdan Dan Günü çağırdı, gün ərşə çıxdı, axşama kimi seyr edib, axşamçağı ayaqüstü Tufan devlə görüşdü. Tufan dev dedi:
– Ey həbibim, necə oldu, Şəmsi xanımı öldürə bildinmi?
– Qız çox sehrkardır, dünyada olan örtülü sirlərin hamısını bilir.
Deyəsən bizim bu fikrimiz də ona əyan olub. Gecələr yerində olmur, öldürməyə gedirəm, görürəm yoxdu.
Tufan dev hərif idi, o saat barmağını dişləyib dedi:
– A gidi, o qız bizi öldürəcək. Tez bir çarə.
Gün xanım dedi:
– Nə çarə, öldürəcək də. Amma məndən arxayın ol, məni çox istəyir, öldürməz.
Tufan dev dedi:
– Onda mən bir lövh oxuyum, ikimizin də canını bir şişəyə salım, özümdə saxlayım, bəlkə sənin səbəbinə məni də öldürməyə.
Gün xanım razı oldu. Tufan dev bir lövh oxudu, ikisinin də canını bir şişəyə saldı. İndi ölsələr, ikisi də birdən öləcəklər, qalsalar ikisi də qalacaqlar.
Gün xanım qızının qorxusundan tez Gülüstani-Baği-İrəmə qayıtdı.
Şəmsi xanım anasının üzünə baxan kimi o saat ona əyan oldu ki, Tufan dev onun canını öz canı ilə birləşdirib özündə saxlayıbdır. Genə də özünü bilməməzliyə vurdu. Ancaq ürəyi döyünməyə başladı, anasına dedi:
– Ana, sən yeməkdən-zaddan hazırla, mən bu saat gəlirəm. Ürəyim darıxır, bir az gəzəcəyəm.
Şəmsi xanım anasını evdə qoyub, bağa çıxdı, baş-gözünə döyüb dedi:
– Ay aman, Nurəddünya gedib Tufan devi öldürəcək, anam da öləcək. Mən gərək onu tapam.
Şəmsi xanım qanad açıb Qaf dağının başına çıxmaqda olsun, al xəbəri Nurəddünyadan. Nurəddünya yeddinci göylə uçub özünü cin ölkəsinə çatdırdı, atasının yanına gedib dedi:
– Ata, mən Zülmət dünyasına gedəcəyəm.
Padşah dedi:
– Ay oğul, Zülmət dünyasında sənin nə işin var?
Nurəddünya dedi:
– Ata mən gərək Zülmət dünyasının padşahı Tufan devi öldürəm.
Cin padşahı dedi:
– Ay oğul, onu öldürə bilməzsən, o çox sehrkardır.
Nurəddünya dedi:
– Ata, ölsəm də gedəcəyəm.
Nurəddünya bütün fikrini atasına söylədi. Cin padşahı baxdı ki, oğlu eşq divanəsidi, onu yoldan qaytarmaq olmaz. Çar-naçar razı olub dedi:
– Oğul, indiki gedirsən, sözlərimə qulaq as. Tufan devlə üz-üzə gələndə çalış, onun gözlərindən və ürəyindən vur. Özü də fürsəti ona vermə, girəvəni əldə saxla, o, səndən çox sehr bilir.
Nurəddünya atasının tapşırıqlarını sinədəftər eləyib yola düşdü.
Yolda öz-özünə dedi ki: gedim Şəmsi xanımla görüşüm. Şər deməsən xeyir gəlməz, bəlkə Tufan devin əlində həlak oldum”. Nurəddünya qanad açıb, düz Gülüstani-Baği-İrəmə, vədə yerinə gəldi, ancaq Şəmsi xanımı görmədi. O yan-bu yanı gəzirdi, bir də gördü, Şəmsi xanım ayağı dəryadan, başı buluddan nəm çəkən bir imarətin eyvanında gəzir. Tez özünü eyvanın yanına saldı, üzünü ona çevirib dedi:
– Ey mənim gözəlim, gəlmişəm əhdini yerinə. yetirəm bəlkə bu səfərdə öldüm, gəl bir üzünə tamaşa eləyim.
Sən demə bu eyvanda gəzən Şəmsi xanımın anası Gün xanım imiş.
Bunu deyim ki, Gülüstani-İrəmdə yaşayanların hamısı on beş yaşında olurdu. Onun üçün də Gün xanım da on beş yaşında idi, qızı da. Özləri də bir-birinə elə oxşayırdılar, elə bil bir alma idilər, yarı bölünmüşdülər.
Bəli, Gün xanım Nurəddünyanı görən kimi bərkdən bir zəbanə çəkdi, o saat bərk gurultu qopdu, bir quyu açıldı, Nurəddünya içinə düşdü, eşit Şəmsi xanımdan.
Şəmsi xanım Qaf dağının başında Nurəddünyanı gözləyirdi ki, tapşırsın, Tufan devi öldürməsin. Birdən anasının səsini eşitdi. Şəmsi xanım o saat bildi ki, Nurəddünya bağa gedib, anasını ona oxşadıb. Tez geri qayıtdı. Xəbər ağacının yanına gəldi. Xəbər ağacı bütün əhvalatı ona söylədi. Şəmsi tez quyunun başına gəldi, məlaikələrə əmr elədi, Nurəddünyanı quyudan çıxartdılar. Nurəddünya onun ayaqlarına yıxılıb dedi:
– Ey fəzalar padşahı, mənə niyə qəzəbin tutdu, mən nə cür danışdım ki, məni tilsimə saldın?
Şəmsi yavaşcadan ona dedi:
– Ey Nurəddünya, bil və agah ol, sən danışdığın mənim anam imiş.
Yaxşı ki, o səni parça-parça etməyib. Mənlə onu bir-birimizdən ayırmaq üçün həmişə mənim başımın üstünə baxarsan. Mənim başımın üstündə Ülkər ulduzu dayanır, anamın başının üstündə Ay.
Nurəddünya dedi:
Şəmsi xanım dedi:
– Ey Nurəddünya, mənim anamın canı Tufan devdədi, əgər onu öldürsən anam da öləcək. Sən Tufan devi öldürmə. Sözlərimə qulaq as, əməl elə. Ey Nurəddünya, mən bir lövh oxuyacağam, Qaf dağı qırx yerə bölünəcək. Zülmət dünyası lap axırıncı dağda qalacaq. Gərək yeddi il Qaf dağına qarovul çəkib, Tufan devi anamla görüşməyə qoymayasan.
Əgər bu şərtimi yerinə yetirsən nə desən razıyam. Nurəddünya dedi:
– Ey dünya gözəli, ölümə göndərsən də gedəcəyəm. Yeddi il deyirsən, on yeddi il də gözlərəm.
Şəmsi xanım ona qıyqacı baxıb dedi:
– Onda sən mənim olacaqsan, mən də sənin. İndi tez get, anam durub bizi görər.
Onlar bir-birindən ayrıldılar. Nurəddünya düz Qaf dağının başına, Şəmsi də öz evinə getməkdə olsun, al xəbəri Tufan devdən.
Tufan dev Qaf dağının başında neçə gün idi ki, Gün xanımın yolunu gözləyirdi. Onun səbri lap tükənmişdi. Bir də gördü ki, cin padşahının oğlu Nurəddünya budu, Qaf dağının başına tərəf gəlir. Tufan dev başında qırx dəyirman daşı olan əmudunu götürüb, Nurəddünyaya tərəf getmək istəyəndə bir şaqqıltı qopub, Qaf dağı qırx parça oldu.
Qaranlıq dünyası lap axırıncı dağa düşdü. Tufan dev başına-gözünə döydü, fəğan eyləyib ağladı, gördü ki, hara çatacaq, ağlamaqdan, sızıldamaqdan bir şey çıxmaz, tədbir görmək lazımdı.
Tufan dev barmağını dişləyib öz-özünə dedi: “a gidi, bu işi düzəldən, Qaf dağını parçalayan, məni sevgilimdən ayrı salan Şəmsi xanımdı”.
Çox götür-qoydan sonra tənur eləyib, işıqlı dünya olan Qaf dağına gəldi gördü ki, Nurəddünya burda qarovul çəkir. Tufan dev bir böyük daş götürüb, yavaş-yavaş gedib, onun başına salmaq istəyəndə, Gün böyürdən çıxdı, onun biləyindən tutub dedi:
– Bu kimdir, niyə öldürürsən?
Tufan dev dedi:
– Bəs bilmirsən? Şəmsinin qarovulçusudu.
– Ey Tufan, sən nə qayırırsan, Şəmsi bütün dünyanı alt-üstünə çevirər.
Ayrı tədbir lazımdı. Sən gizlən, mən bununla söhbət edəcəyəm.
Bəlkə aldada bildim.
Tufan dev gizləndi. Gün xanım Nurəddünyanın bərabərinə gəldi.
Nurəddünya Günü görən kimi genə öz sevgilisi hesab edib dedi:
– Ey mənim sevgilim, nə bildin ki, mənim ürəyim səni arzulayır, gəldin.
– Ey cavan, mən sənin sevgilin deyiləm, onun anasıyam, yanılma.
Gün xanım dedi:
– Olmaya səni Şəmsi xanım bura göndərib ki, məni Tufan devlə görüşməyə qoymayasan?
Nurəddünya gizlədə bilməyib dedi:
– Bəli, xanım, elədi ki, var.
Gün xanım dedi:
– Ey avam, o, səni aldadır. Sənə gəlməyəcək.
Nurəddünya dedi:
– O məni aldatmaz.
Gün xanım gülüb dedi:
– Doğurdan da, avamsan. Qız mənimdi, xasiyyətini bilirəm. O istəyir ki, səni burda öldürtsün.
Bu söz Nurəddünyanın ağlına batdı, əl-ayağa düşüb dedi:
– Bəs mən nə cür eyləyim, axı ondan ötrü ölürəm?
Gün xanım baxdı ki, ovu bərəsində vurubdu, dedi:
– Bir müddət burda qarovul çəkərsən, sonra mən fəndini deyərəm, hasantlıqla onu alarsan. Bu şərt ilə, sənin Tufan devlə işin olmasın, həm də qız gələndə deyərsən ki, tay qoymuram görüşələr.
Gün dedi:
– Verdim. Bizim qarovulumuzu çəkərsən, gələn olanda isə xəbər verərsən.
Nurəddünya razı oldu. Gün xanım Tufan devi çağırdı. Tufan dev gəldi. Onlar arxayın kef edirdilər, Nurəddünya da onların qarovulunu çəkirdi. Belə-belə bir müddət gəldi keçdi. Günlərin bir günü Gün Qaf dağına gələndə Şəmsi onu gördü. Öz-özünə dedi, görəsən Nurəddünya hardadı ki, anam Qaf dağına gedir. Tənur eyləyib geyə qalxdı, düz Qaf dağına gəlib nə gördü, Nurəddünya qarovul çəkir, anası ilə Tufan dev kef edirlər. Çox qəzəbləndi, istədi hər ikisini parça-parça eləsin, özünü saxlayıb, analıq südünü yadına saldı. Şəmsi xanım sehr oxuyub Tufan devi bir meymun elədi, qaranlıq dünyaya tulladı, Nurəddünyanı da yüz ərşin quyunun dibində tilsimə saldı, anasını götürüb evinə gəldi.
Süleyman əlini Qəmər xanımdan üzüb, arvadı Minagərdən xanımla günlərini ağlamaqla keçirirdilər. Ağlamaqdan onların gözləri tutulmuşdu.
Tapdıq da böyüyüb yekə oğlan olmuşdu. Bir gün ata-anası genə ağlayırdılar. Tapdıq onları sakit eləyib dedi:
– Ata, izn ver mən Qəmər xanımı axtarmağa gedim, bəlkə Allah yar oldu, tapdım.
Süleyman tacir dedi:
– Xeyr, ata, mən gedəcəyəm.
Dərələrdən yel kimi, təpələrdən sel kimi gedib bir xarabalığa çıxdı.
Tapdıq baxdı ki, bura elə xarabalıqdı ki, adamın bağrı yarılır. Bir neçə qədəm getməmişdi ki, bir gurultu qopdu, qaranlıq düşdü, bir tufan oldu. Tufan Tapdığı götürüb uzaq bir yerə tulladı, Sonra hava sakit oldu. Tapdıq gözünü açıb gördü ki, bir mağaranın içindədi. Hər yanı gəzdi, dolaşdı bir yana çıxa bilmədi. Ac-susuz burda qaldı. Bir gün Tapdığın ürəyi bitaqət olub, bir sərv ağacının dibində huşa getmişdi.
Bir də gördü üç göyərçin gəlib sərv ağacının başına qondular. Göyərçinlərdən biri dedi:
– Bacılı, bilirsən bu oğlan kimdi?
O biri dedi:
– Bilmirəm bacılı, kimdi?
Dedi:
– Bu, Süleyman tacirin oğulluğu Tapdıqdı. Süleyman tacirin qızı Qəmər xanımı axtarmağa gedirdi. Gəlib ağ devin məkanına çıxıb, Ağ dev onu tilsimə salıb. Yazıq nə vaxtdı ki, tilsimin içində sərgərdan gəzir, acından ürəyi bitaqət olub.
O biri göyərçin dedi:
– Bacılı, bu yazıq bəs nə eləsə tilsimdən qurtara bilər?
Dedi:
– Bacılı, Ağ devi öldürməsə tilsimdən qurtara bilməz. Ey cavan, ayıqsansa eşit, ayıq deyilsənsə ayıl, bil və agah ol. Ağ dev yeddi ağaclıqda bir mağara içərisindədir. Hər dəqiqədə bir heyvan donuna düşür.
İndi öz hünərinə baxar, bir yol tapıb onu öldürə bilsən, canın qurtarar.
Göyərçinlər Tapdığa bir lələk salıb dedilər:
– Ey Tapdıq, al bu lələyi burnuna tut aclığın sönsün, tox ol.
Göyərçinlər sözlərini tamam eləyib, qanad-qanada verib getdilər.
Tapdıq lələyi götürüb burnuna verən kimi aclığı söndü, dizlərinə qüvvət gəldi. Lələyi cibinə qoyub, göyərçinlər isnad verdiyi səmtə yol aldı, ta ki gəlib yeddi ağaclıqda bir qapı-bacasız mağaraya çıxdı. Mağaranın ətrafını gəzdi, dolandı bir balaca kuful (Yeraltı su yolu) tapdı. Kufulun ağzında bir eybəcər əjdaha gördü. Tapdıq bildi ki, bu mağaranın qarovulçusu budu. Tez qılıncla əl atıb əjdahaya hücum elədi. Əjdaha ağzını açıb, Tapdığı qılınclı-zadlı uddu. Tapdıq gördü, baho, əjdahanın qarnı pəhləvanlarla doludu. Pəhləvanlar onu görən kimi dedilər:
– Ey cavan, sən hardan bura gəldin? Bu əjdaha çoxlu igidlər udmuşdu.
Bunun udduğu adamlar qırx gün sağ qalırlar, qırx gündən sonar əriyib gedirlər.
Tapdıq çox kefsiz oldu. Onun üzünün işığı əjdahanın qarnını gün kimi işıqlandırdı, işıqlı dünya elədi, Tapdıq əjdahanın qarnını gəzib dolandı, onun bağırsaqlarını tapdı, qılıncı sivirib bağırsaqları doğradı, əjdahanı bir qədər heydən saldı. Sonra gəzib, arayıb onun ürəyini tapdı, qılıncı çəkib ürəyi parçaladı. Əjdaha o saat zəbanə çəkib öldü.
Tapdıq onun qarnını yırtıb, orada olan adamları azad elədi, özü mağaraya girdi. Tapdıq mağarada çox gəzdi, dolandı axırda gəlib bir otağa girdi, baxdı ki, baho, dev başını bir gözəl qızın dizi üstünə qoyub yatıbdı.
Qız onu görəndə köksünü ötürüb dedi:
– Ay aman, oğlan, buraya nə cür gəlmisən, tez elə də çıx get. Ağ dev indicə durub səni parça-parça edəcək. O, adam ətinə yerikləyir.
Tapdıq dedi:
– Gözəl xanım, qorxma, bura gələn oğlan öz hünərinə güvənib.
Qız dedi:
– Ey cavan, min sənin kimi oğlanlar bu tilsimə gəlib, devlə bacarmayıb həlak olub. Bu dev başdan ayağa tilsimdi, ayılmamış burdan uzaqlaş, dursa səni parça-parça elər.
Tapdıq gülüb dedi:
– Mən qarpız-qovun deyiləm ki, parça-parça eləyə. Bu nə vaxt duracaq?
Qız dedi:
– İndi ki, getmirsən sözümə qulaq as. Ey cavan, bu devin canı yuxarıdan asılan qəfəsin içindəki bayquşdadı. Hər kəs bir oxla o bayquşu vursa dev ölər, vura bilməsə, özü daşa dönüb tilsimdə qalar. İndi gör, bir oxla vura bilərsənmi? Devin yuxudan oyanmağına az qalıb.
Tapdıq dedi:
– Ey qız, mən gərək devi ayıldıb öldürəm. Yatdığı yerdə onu öldürmək igidlik deyil. Qoy dursun, görsün ki, analar nə cür oğlan doğub.
Qız dedi:
– Ey cavan, inad eləmə, ayılsa onu öldürə bilməzsən. Allaha təvəkkül de, oxu at. Bəlkə baxtın yar oldu, ox dəydi.
Tapdıq dedi:
Bəli, qız nə qədər yalvardı, oğlan ox atmadı, ta ki devin ayılmaq vaxtı gəldi, bərkdən asqırıb yerdən qalxdı. Tapdığı görən kimi bərkdən zəbanə çəkib dedi:
– Ey Tapdıq, mən səni göydə axtarırdım, yaxşı ki, yerdə əlimə düşmüsən. Tapdıq dedi:
– Ey dev, nə bildin ki, mən Tapdığam?
Dev dedi:
– Yaxşı bilirəm. Bu saat səni parça-parça eləyib, dişimin acısını alacağam, elə könlüm bəni-adəm əti istəyirdi.
Tapdıq dedi:
– Can yiyəsi hələ ölməyib ki, yeyəsən. Boyu uzun, ağlı kəm dev, adam arxı tullanar, sonra bərəkallah deyər.
Dev bu sözü eşidən kimi qəzəblənib, əl atdı başında qırx dəyirman daşı olan ağacını götürdü, dedi:
İndi anan gəlsin sənin tozunu torpaq içindən ayırsın!
Dev ağacı yuxarı qaldırıb, Tapdığın qalxanına elə bir ağac vurdu ki, Tapdıq boğaza qədər torpağa batdı. Tez sıçrayıb torpaqdan çıxdı, əl atdı qılınca. Devin təpəsinə nə qədər çırpdısa, qılınc devə batmadı, çünki dev tilsimli idi. Tapdıq qılıncı kənara tulladı, başladı devlə güləşməyə. Belə rəvayət eləyirlər ki, bunlar qırx gün, qırx gecə güləşdilər, bir-birini yıxa bilmədilər. Axırda Tapdıq bir nərə çəkib, onu yerə çırpdı, qılıncı götürüb nə qədər sürtdüsə, qılınc devin boğazını kəsmədi.
Onu buraxıb, kənarda bir daşın üstündə oturdu, fikrə getdi. Dev də nə qədər lövh oxudusa, Tapdığı daş eləyə bilmədi. Bir qədər dincələndən sonra bunlar yenə didişməyə başladılar. Qırx gün didişdilər, yenə də bir-birinə güc gələ bilmədilər. Axırda Tapdıq qəzəblənib, əl atdı devin boğazından tutdu, elə boğdu ki, devin gözlərinin ikisi də bərəldi. Dev bərkdən quva (Qışqırmaq) çəkəndə bayquş qəfəsdən çıxıb istədi Tapdığın iki gözlərini çıxartsın. Tapdıq devin boğazını buraxıb, cəld bayquşun boğazından tutdu. Bayquş elə qüvvə verdi ki, əgər dağ olsaydı yerindən qopardı, ancaq Tapdığın qolları yerindən qopmadı. Qoçaq Tapdıq onu elə boğdu ki, bayquş heydən düşdü. Dev bunu görəndə Tapdığın ayaqlarına yıxılıb ağlaya-ağlaya dedi:
– Ay Tapdıq, amandı o quşu burax, ölüncə sənə qul olaram.
Amandı burax!
Tapdıq dedi:
– Xeyr, buraxa bilmərəm.
Tapdıq onun yalvarmasına fikir verməyib, elə güc verdi ki, bayquşun boğazını üzdü. Bayquşun boğazı üzülən kimi, dev bərkdən zəbanə çəkib öldü. Qız Tapdığın ayaqlarına yıxılıb dedi:
– Ey cavan, mən cinlər padşahının qızıyam. Bu dev məni yeddi ildir ki, bu tilsimdə saxlayır, nişanlımı da daş eyləyib. Deyildiyinə görə, devin qanından daşa vursan, yenə əzəlki halına gələr. Məni bu zalım devin əlindən qurtardın. Devin qanından da sevgilimin daşına vur, bəlkə əvvəlki halına gəldi.
Tapdıq bu sözü eşidən kimi qılıncı sivirib, devin meyitini parçaladı, onun qanından oğlanın daşına çilədi. O saat oğlan əvvəlki halına düşdü. İki aşiq-məşuq qucaqlaşıb özlərindən getdilər. Tapdıq onların üzlərinə su çiləyib özlərinə gətirdi. Bunlar Tapdığın ayağına yıxılıb dua elədilər. Tapdıq dedi:
– Deyin görüm, siz kimsiniz, dev sizi niyə tilsimə salıbdı?
– Ey cavan, mən cinlər padşahının qızıyam, bu da vəzirin oğludu.
Mənim atamla bunun atasının övladı olmurmuş. Bunlar nəzir-niyaz edirlər, axırda biz anadan oluruq, Atamla vəzir şərt qoyub, bizi birbirimizə nişanlayırlar. Biz məktəbdə bir yerdə oxuduq, həddi-büluğa çatdıq. Bir-birimizdən bir dəqiqə ayrı dura bilmirdik. Bir gün vəzir atamın yanına gəldi, razılıq alıb toyumuzu etdilər. Demə bu dev də mənə aşiq imiş. Məni toy-nağara ilə oğlan evinin həyətinə gətirdilər. Mən içəri girmək istəyəndə göydən bir əl uzanıb məni havaya çəkdi. Mən o saat özümdən getdim. Bir vaxt gözümü açıb özümü burada gördüm. Bu zalım dev məni gündə döyüb, saçlarımdan asdı, mən onun rəyinə tabe olmadım. Aradan bir müddət keçdi, bir də gördüm nişanlım gəlib çıxdı. Dev onu görən kimi əfsun oxuyub belə daş elədi. İndi sən bizi devin əlindən azad elədin, heç olmasa görüşdük. Ancaq ey cavan, buranın qapıçısı bir əjdahadır, içəri girən bayıra çıxa bilmir, əjdahaya yem olur.
Tapdıq dedi:
– Ey qız, qəm yemə, gələndə əjdahanı öldürmüşəm.
Bundan çox sevindilər, Tapdığın igidliyinə afərin söylədilər. Hər üçü bir-birinə qoşulub kənara çıxdılar, Oğlanla qız dedilər:
– Ey cavan, bizə yaxşılıq eləmisən, bizdən bir dilək istə.
Tapdıq dedi:
– Ayrı diləyim yoxdu, Qaf dağının yerini mənə söyləyin.
Qız dedi:
– Biz səni aparıb Qaf dağında qoyub, sonra öz evimizə gedərik.
Bəli, bunlar yola düşüb, mənzilbəmənzil, teyyi-mənazil, gedib Qaf dağına çıxdılar. Qız dedi:
– Ey cavan, Qaf dağının gün doğan tərəfi Gülüstani-Baği-İrəmdi, gün batan tərəfi də zülmət dünyasıdı. Gülüstani-Baği-İrəmin sahibi Gün xanım, Zülmət dünyasının padşahı da Tufan devdi, Buralara gedə bilməzsən.
Tapdıq fikirləşib dedi:
– Mən əvvəlcə Gülüstani-Baği-İrəmə gedəcəyəm, bəlkə bacımın sorağını orada aldım. Bunlar dedilər:
– Ey cavan, Gülüstani-Baği-İrəmə bəni-adəm ayağı dəyəndə, o adamı yüz ağac kənara tullayır. Sən bu sevdadan əl çək.
Şəmsi xanım yatmaqda olsun, eşit Gün xanımla Tufan devdən. Tufan dev zülmət dünyasında küllüklərdə, zibilliklərdə sümsünüb qır-qırıntıdan tapıb yeyirdi, axşam da Gün xanımdan ötrü ağlayırdı. Onun gözündən tökülən yaş havaya qalxırdı, ordan damla-damla yerə süzülürdü. Ustadlar deyirlər ki, bulud, duman, yağış, qar, dolu Tufan devin gözündən tökülən yaşdan əmələ gəlibdir. O biri tərəfdən Gün xanım o qədər ağlamışdı ki, gül kimi solmuşdu. Gözəl saçları qarğa yuvasına dönmüşdü, üzünə tökülmüşdü; sərsəri kimi dolanırdı. Onun işığı dünyanı toran kimi işıqlandırırdı.
Günlərin bir günü, Gün xanım Gülüstani-Baği-İrəmin bir ucqar yerində oturub, qəmə batmışdı. Öz-özünə deyirdi, bəs bunun axırı nə olsun, sevgilim zülmət dünyasında həmişə meymun olacaq. Başına döyüb, göz yaşını axıdırdı. Onun göz yaşı damla-damla düşüb gül olurdu, ay parçası kimi açılıb pardaqlanırdı. Gün xanım çox fikirdən Sonra öz-özünə dedi: “mən qızımı öldürməsəm, ürəyim soyumayacaq. Onu öldürsəm, bəlkə sevgilimə çatam”.
Bəli, bir neçə gün belə gəldi keçdi. Bir gecə genə Gün xanım bir dağ böyüklükdə daş götürüb, havaya qalxdı, qızının başına salanda genə də Tapdıq tutub, kənara tulladı, qoymadı qızın üstünə düşsün.
– Ey cavan, sən kimsən ki, məni ölümdən qurtarırsan mənim bağıma nə cür gəlib çıxıbsan?
Tapdıq dedi:
– Ey gözəl qız, mən Süleyman tacirin oğlu Tapdığam. Bacımı oğurlayıb aparıblar, onu axtarıram.
Şəmsi xanım dedi:
– Bacının adı nədi?
Tapdıq dedi:
– Qəmər xanım.
Şəmsi xanım bu sözü eşidəndə rəngi dəyişildi, bir balaca fikrə getdi. Tapdıq onun sifətindən məna anlayıb dedi:
– Ey gözəl qız, sənin sifətində məna var. Əgər mənim bacımın yerini bilirsənsə, de, ölüncə sənə duaçı olaram.
Şəmsi xanım dedi:
– Ey Tapdıq, bil və agah ol, sənin bacını Tufan dev ölüm tilsiminə salıb. O tilsimə düşən çıxmaz. Əlini bacından üz.
Tapdıq bu sözü eşidəndə çox kefsiz oldu. Qəm dəryasına batdı.
Şəmsi xanım onu götürüb öz otağına gəldi, ona təskinlik verdi. Bir neçə gün belə gəldi. Bir gün Şəmsi xanım ona dedi:
– Ey Tapdıq, Gülüstani-Baği-İrəmə bəni adəm girə bilməz, onu kənara tullayar, bəs nə təhər oldu sən bura girdin?
Tapdıq dedi:
Şəmsi xanım ondan danıb dedi:
– Bir pəri qızdı, mənlə düşməndi, girəvə axtarır ki, məni öldürsün.
Tapdıq bu sözə inanıb, sözün gerisini çevirmədi, dedi:
– Şəmsi xanım, mən bacımı ölüm tilsimindən azad eləməyə gedəcəyəm.
Ya ölüb orda qalaram, ya da bacımı tilsimdən qurtararam.
Ancaq sənə bir deməli sözüm var, qəzəbin tutmasa deyərəm.
– Qəzəbim tutmaz, de. Sən məni ölümdən qurtarmısan.
Şəmsi dedi:
– Anamın südü haqqı, sənə heç-zad eləmərəm, de.
Tapdıq dedi:
– Ey qız, sənə ürəkdən aşiq olmuşam, səndən ötrü ölürəm! Əl mənim, ətək sənin, ya məni öldür, ya mənə gəl.
Şəmsi gözlərini yerə tikib dedi:
– Mən elə bilirdim ayrı söz deyirsən. Bu sözlərdən əl çək.
Tapdıq ürəkləndi, dedi:
– Şəmsi xanım, öldü var, döndü yoxdu. Məni özünə qul qəbul elə.
Şəmsi xanım dedi:
Tapdıq dedi:
– Mən bacımı tilsimdən qurtarmağa gedirəm, odur ki, məni qəmgin yola salma. Bəlkə öldüm, heç geri qayıtmadım, ürəyimdə intizar qalmasın.
Şəmsi xanım dedi:
– Get bacını qurtar, gəl, o vaxta kimi fikirləşərəm, bəlkə sözünü qəbul elədim.
Tapdıq dedi:
– Ey pəhləvan, bacımı tilsimdən qurtarmağa gedirəm, yol ver keçim. Şəmsi dedi:
– Sən ancaq mənim meyitimin üstündən keçə bilərsən.
Tapdıq dedi:
– Xoşam-xoşluqla yol verməsən, güclə keçəcəyəm. Deyirəm kişilik eləyib yol verəsən. Mənim ki, sənlə bir işim yoxdu.
Şəmsi qəzəblənib qılıncı çəkdi, ona hücum edib dedi:
– İndi davam gətir, sonra öyün.
Bunlar üç gün, üç gecə bir-birinin qalxanına qılınc çaldılar. Hər ikisinin qılıncı sındı, əl atdılar nizəyə. Üç gün də nizə davası elədilər.
Nizələri də sındı. Qollarını çirməyib güştü tutdular. Yeddi gün, yeddi gecə biri-birini didişdirdilər, heç biri güc eliyə bilmədi, axırda Şəmsi bir nərə təpib Tapdığı yuxarı qaldırdı, yerə çırpıb, sinəsi üstündə əyləşdi.
– Ey pəhləvan, igid basdığını kəsməz. Məni öldürmə. Qoy gedim bacımı azad edim. Bacımın üzünü görməmiş ölsəm, ruhum sənə qarğış edər.
Şəmsi dedi:
Tapdıq elə bir ah çəkdi ki, ağzından qalxan alov Şəmsini az qaldı yandırsın. Şəmsi dedi:
– Ey pəhləvan, niyə belə ah çəkdin?
Tapdıq dedi:
– Ona görə ah çəkdim ki, ürəyimdə arzum qaldı, nakam getdim.
Sevgimə çatmamış öldüm.
Şəmsi dedi:
– Sevgilin kimdi?
Tapdıq dedi:
– Gün xanımın qızı Şəmsi xanım.
Onu görəndə Tapdığı heyrət apardı. Şəmsi xanım dedi:
– Ey Tapdıq, sənin gücünü sınamaq üçün belə eləyirdim. Doğrudan da çox qüvvətli pəhləvansan. Qayıt gedək. O tilsimi heç kəs dağıda bilməz.
Tapdıq dedi:
– Ey gözəl, ya bacımı tilsimdən azad eləməliyəm, ya da ölməliyəm.
Şəmsi dedi:
Tapdıq dedi:
– Gözəl xanım, nə qədər ki bacım tilsimdədi, işrət, kef mənə haramdı.
Üz vurma, qoy gedim. Ancaq məni sevirsənsə, gözlə. Ölmərəm, qayıdıb gələrəm, ölərəm, dünyadan nakam gedərəm.
– Mərhəba, sən ki, bacını belə istəyirsən, onsuz kefi haram bilirsən, sevgilinə də belə etibarlı olacaqsan. Get, Allah sənə yar olsun.
Ancaq o tilsimi dağıda bilməyəcəksən. Al sənə bir qılınc verirəm, dara düşəndə qılıncı çəkib məni çağırarsan. Köməyinə çatıb, səni dardan qurtararam.
Tapdıq Şəmsi xanımla xudahafizləşib, yola düşdü. Az getdi, üz getdi, dərə, təpə, düz getdi, gedib bir xaraba qalaya çıxdı. Qalanı çox gəzdi, dolandı, bir quş da belə tapmadı. Bir barıya rast gəldi. Tapdıq kəmənd atıb barının başına bənd elədi, üstünə çıxıb, gördü ki, dünyada nə qədər əcaib, qorxulu heyvan, əcinnə varsa, hamısı bu barının içindədi.
Onun tükləri biz-biz oldu. İstədi geri qayıtsın, bacı məhəbbəti onu irəli itələdi. Barıdan düşmək istəyəndə, hər tərəfdən çığırtılar qopdu:
Tapdıq qılınc çəkib barıdan içəri tullandı. Bütün əjdahalar, pələnglər, ifritələr ağızlarını açıb onun üstünə od tökməyə başladılar.
Tapdıq özünü alovun içinə atıb qılıncı çala-çala bir böyük daşın üstünə çıxdı. Onun canı tamam yanıb yara olmuşdu. Paltarı yanıb çılpaq qalmışdı.
Bir böyük pələng onun üstünə hücum elədi. Tapdıq onun başına nə qədər qılınc çəkdisə, kar eləmədi. Axırda sıçrayıb onun ağzına düşdü, bir əli ilə alt çənəsindən, bir əli ilə də üst çənəsindən tutub elə bir güc verdi ki, pələngin çənələrini dartıb ayırdı. Pələngin qarnından qırx özü kimi böyük pələng çıxıb, hamısı Tapdığın üstünə həmlə elədi.
Tapdıq bunları da öldürdü, hər birinin qarnından qırx pələng çıxdı. Belə-belə pələnglər artıb dünyanı tutdu. Tapdıq tamam heydən düşdü, daşın üstündə oturdu. Birdən bərk nərilti qopdu, daş parçalanıb, altından bir külək qopdu. Tapdığı götürüb bir yekə əqrəbin qarnına tulladı. Tapdıq əqrəbin qarnında nə qədər gəzdisə, bir yana çıxa bilmədi.
Bir saatın içərisində onların yeddisini də parçaladı, amma çifayda, əjdahanın qarnından qırx özü böyüklükdə əjdaha çıxıb onun üstünə töküldülər. Tapdıq bunların hansını öldürürdüsə, qarnından qırx əjdaha çıxırdı. Tapdıq baxdı ki, xeyr, işlər şuluqdu, bu əjdahanı qırmaq əvəzinə artırır. Gördü ki, bir əjdaha peyda oldu ki, əjdahaların hamısından böyük. Tapdıq nə qədər elədisə, bu əjdahanı öldürə bilmədi.
Axırda oxu çilləyə mindirib, yayı qurdu. Əjdahanın hər gözündən bir ox vurdu. Əjdaha nərə təpib, qaçmaq istəyəndə Tapdıq sıçrayıb onun belinə mindi. Əjdaha onu götürüb ilim-ilim itdi, ta ki, aparıb bir dağa çıxartdı. Tapdıq dağda əjdahanın belindən sıçrayıb yerə düşdü, onun kor gözlərinə genə də iki ox vurdu. Əjdaha yerə yıxılıb öldü. Tapdıq qılınc çəkib əjdahanın qarnını yırtdı. Əjdahanın qarnından ağsaqqal bir kişi çıxdı. Kişi Tapdığın alnından öpüb dedi:
– Ey cavan, mən qırx ildi ki, bu əjdahanın qarnında əziyyət çəkirəm, sən məni əzabdan qurtardın. Ölüncə sənə duaçıyam.
Tapdıq dedi:
– Ey qoca, sən kimsən, niyə tilsimə düşmüsən?
Qoca dedi:
– Ey cavan, mən cin padşahının oğluyam. Bir gözəl sevgilimi bu dev gətirmişdi. Onu qurtarmağa gəlmişdim, axırda mən də tilsimə düşdüm.
Tapdıq dedi:
– Ey qoca, yəqin indi cavanlıq eşqin sönüb, məhəbbət çiçəklərin saralıb, solubdu.
Sonra qəşş edib yerə yıxıldı. Tapdıq baxırdı. Qız irəli gedib, onun ağarmış saçlarını sığalladı, gözlərinin hər birindən onun üzünə damladamla yaş axıtdı. Yaş dönüb oldu gülab, hər tərəfə ətir saçdı. Qız bircə kəlmə bərkdən dedi:
– Qalx ayağa, qoca aşiq!
Kişi o saat sıçrayıb ayağa qalxdı, əllərini yuxarı qaldırıb, yazıq səslə dedi:
– Gəl, mənim gözəlim!
Qız o saat qırmızı alova dönüb, geri qayıtdı, qocanın ağzından içəri girdi. Qocanın göz yaşları ağ saqqalını islatdı. Tapdıq ona təsəlli verdi.
Qoca bir az sakit olub, göz yaşlarını sildi, üzünü Tapdığa tutub dedi:
– Mənim ürəyimdə olan məhəbbət çiçəyi ot çiçəyi deyil ki, vaxtı çatanda saralıb solsun. Mən onu saralıb solmayan, həmişə pardaqlanan toxumdan əkmişəm.
Tapdıq bir az fikrə gedib, dedi:
– Mən səhv etmişəm, bağışla. Bəs sənin gözəl sevgilin hardadı?
Qoca dedi:
– Bu tilsimdədi. Yəqin ki, o da mənim kimi qocalıbdı, Tapdıq dedi:
Ölmərəmsə, sənin sevgilini də tilsimdən qurtararam.
Qoca dedi:
– Ey cavan, bu tilsimdən adam azad eləmək çətindi. Biz bu saat bir əqrəbin qarnındayıq.
Tapdıq soruşdu:
Qoca kişi dedi:
– Ey cavan, bil, agah ol, bu tilsimin Tufan dev adlı bir sahibi var.
O dev öldürülsə, tilsim dağılar. Tufan devə də heç bir qılınc, nizə batmır. Onu ancaq Günün qızı Şəmsi xanım öldürə bilər. O da öldürmür, çünki Tufan dev onun anasının ürəyini özündə saxlayır. Onu öldürsə, anası da ölər.
Şəmsi xanımın adını eşidəndə Tapdığın rəngi saraldı, ürəyi döyündü.
Qoca onun gözlərinin içinə diqqətlə baxıb dedi:
– Niyə rəngin saraldı, olmaya sənin də sevgilini bu zalım dev gətirib?
Tapdıq dedi:
Bacımı azad etmək üçün gəlmişəm.
Qoca dedi:
Bacının adı nədi? Tapdıq dedi:
– Qəmər xanım.
Qoca dedi:
– Sənin bacın bu yaxındakı mağaradadı. Onu Tufan dev yatırdıb.
Özündən başqa heç kəs ayılda bilməz.
Tapdıq fikrə getdi. Onun gözlərinə bacısı göründü. Bacısı yerə uzanıb inildəyirdi. Tapdıq ona tərəf yüyürdü, genə onu görmədi. Qoca onu sakit eləyib dedi:
– Gözünə bacınmı görünür? Mən də elə olurdum. Sakit ol, Allah kərimdi.
Bəli, bunlar bir-birinə qoşulub, yeddi ağaclıq yol gedib bir dağa çıxdılar. Dağın başında bir barı gördülər. Barının hər tərəfində əcaib heyvanlar qarışqa kimi qaynaşırdı. Bu heyvanlar Tapdıqgili görən kimi ağız-ağıza verib başladılar ulaşmağa. Tapdıq qılıncı çəkib özünü heyvanların içinə vurdu. Nə qədər qılınc çaldısa, yol aça bilmədi. Heyvanlar onun ətini parça-parça edib, kənara tulladılar. Tapdıq qəşş edib, yerə yıxıldı. Qoca özünü ona çatdırıb başını dizinin üstünə aldı, qollarını ovub ayıltdı. Tapdıq bir neçə gün burda qaldı. Qoca onun yaralarını sağaltdı. Tapdıq qocaya dedi:
– Biz Tufan devi hardan tapaq? Onunla qabaq-qabağa gəlsəydim, ya mən onu öldürərdim, ya da o məni öldürərdi.
Qoca dedi:
– Ey Tapdıq, Tufan devin yeri bu mağaradı. Ancaq o burda çox az olur. O, vaxtının çoxunu Qaf dağının təpəsində keçirir.
– Sən burda qal, mən özümü heyvanların içinə vurum, bəlkə barıdan keçə bildim.
Qoca dedi:
– Mən də gedəcəyəm, səni tək buraxa bilmərəm. Ey Tapdıq, sıçrayıb heyvanların belinə minərik, onlar bizi barıdan o tərəfə salarlar, yoxsa ayrı yolla ora girə bilmərik.
Bəli, bunlar özlərini heyvanların içinə vurdular. Hər biri sıçrayıb bir əjdahanın belinə düşdü. Əjdahalar onları götürüb barının içinə tullandılar. Onlar barının içində əjdahaların belindən sıçrayıb yerə düşdülər. Tapdıq qılınc çəkib əjdahaların ikisini də öldürdü. Bunlar bir bağça gördülər. Bağçaya girmək istəyirdilər ki, birdən bir meymun bunların üstünə hücum elədi. Bunlar meymunla qırx gün, qırx gecə dava elədilər. Tapdıq nə qədər qılınc, nizə vurdu, heç biri ona kar eləmədi.
Axırda kəmənd atıb, onun boynuna bənd elədi, aldı yedəyinə. Tapdıq bağda bir otaq gördü. Otağa girib baxdı nə, bacısı burda bir taxtın üstündə yuxuya gedib. Nə qədər çalışdı onu ayılda bilmədi. Baxdı ki, başının üstündə bir lövhə var. Bu lövhədə yazılıb ki, bu qızı Tufan devdən başqa heç kəs ayılda bilməz. Tapdıq burda çox qaldı, Tufan devi gözlədi, o, gəlib çıxmadı. Axırda qocaya dedi:
– Bu dev harda olur?
Qoca dedi:
Günün qızı da anasını ona vermir.
Tapdıq dedi:
– Burda qalmağın adı yoxdu, Qaf dağına gedək. Orda ya Allah ona verər, ya da mənə.
Bunlar burdan kənara çıxdılar. Hər ikisi meymunu mindilər. Baxdılar ki, hara gedirlərsə, bütün heyvanlar onlara yol verirlər, hamısı bu meymundan qorxurlar. Tapdıq dedi:
– Yaxşı oldu, bu meymunu da aparacağam. Bəlkə genə buraya gəldim. Bu çox sirli heyvandı. Onlar meymunu da götürüb gecənigündüzə qatıb, uzaq yolu yaxın edib, Gülüstani-Baği-İrəmə gəldilər.
Tapdıqgil Gülüstani-Baği-İrəmə getməkdə olsun, al xəbəri Gün xanımdan.
Gün xanım Tufan devi bir dəqiqə də olsun yadından çıxartmırdı.
Gecə-gündüz onun xəyalı ilə yaşayırdı. Gün xanımın nə gecəsi gecə idi, nə gündüzü gündüz. O biri tərəfdən Ayın eşqi artmışdı. O, Günün dalına düşmüşdü, ondan əl çəkmirdi. Günlərin bir günü Ay göydə Günü yaxaladı, dedi:
Gün xanım dedi:
– Ey gözəl oğlan, hər kəsin bir sevgilisi olar. Mənim, də sevgilim var. Məndən uzaq gəz.
Ay dedi:
– Sən mənim ürəyimə girmisən, səndən dönə bilmirəm. İxtiyar öz əlimdə deyil. Mənə rəhm elə, ey gözəl!
Gün qəzəblənib dedi:
– Səni elə vuraram, parça-parça olarsan. Səni sevmirəm, məndən nə istəyirsən? Get özünə ayrı sevgili tap.
Ay dedi:
– Gözəllikdə misli-bərabərim yoxdu. Sənin kimi bütün dünyaya işıq verirəm. Özünə bərabərəm. Sən mənim babımsan, mən də sənin.
Sənə yaraşmaz gedib devə aşiq olasan. O sənin babın deyil. Ondan əl çək, gəl bir yerdə ölüncə dövran sürək.
Gün xanım dedi:
– Könül sevən göyçək olar. Qara dev mənə səndən gözəl görünür.
Ay onun ətəyindən yapışıb dedi:
– İnad eləmə, səndən əl çəkən deyiləm.
Gün xanım dartışıb dedi:
– Ətəyimi burax gedirəm.
Ay buraxmaq istəmədi. O, qucaqlayıb Gün xanımı öpmək istəyəndə, Gün xanım dartışıb onun əlindən çıxdı, başladı qaçmağa. Ay qovdu, Gün qaçdı. Axırda Gün xanım əyilib bir ovuc palçıq götürdü.
Ayın üzünə çırpdı, onun üzünü ləkəli elədi. Ayın başı qarışdı, su başına endi ki, üzünü yusun. Gün də onun əlindən qurtarıb GülüstaniBağiİrəmə gəldi. Gün xanım ora çatanda Tapdıqgil də yenicə gəlmişdilər.
Gün xanım Tapdığın yedəyindəki meymunu görən kimi bərkdən qışqırıb yerə yıxıldı, özündən getdi. Meymun da yerə çöküb gözlərinin yaşını töküb ağlayırdı. Meymunun gözlərindən çıxan yaş böyük dəryalar, ümmanlar, göllər əmələ gətirirdi. Günün gözlərindən tökülən yaşın da hər damlası bir qızılgül kolu olub, hər rəngə çalır, qəhqəhə çəkib gülürdü. Lap əcaib iş idi, göz yaşı gül olub gülürdü. Tapdıqgil yerlərində donub qalmışdılar, bilmirdilər bu nə sirdi.
Bu zaman Şəmsi gəlib çıxdı, meymunu görəndə dəhşətləndi. Meymun da onu görəndə qəzəblənib, onun üstünə dartışmağa başladı. Tapdıq onu buraxsaydı, Şəmsi xanımı parça-parça elərdi. Şəmsi xanım dedi:
– Ey Tapdıq, bu meymunu nə cür tutmusan? Bu çox dəhşətli heyvandı.
Tapdıq dedi:
– Ey gözəl, məni bu sirdən agah elə görüm, o qız bu meymunu görən kimi niyə qəşş elədi?
Şəmsi xanım dedi:
– O mənim anamdı, yəqin meymundan qorxmuşdur.
Şəmsi xanım anasının yanına getdi, onun başını dizinin üstünə aldı, qolunun qarısını boğub özünə gətirdi. Qolundan tutub evə apardı.
Şəmsi onun igidliyinə afərin söyləyib dedi:
– Ey Tapdıq, bu meymunu tutan hələ anasından olmayıb. Bu heyvan təpədən dırnağa qədər tilsimlidi. Sənin igidliyinə heyranam.
– Mən Tufan devi axtarmağa gedəcəyəm. Bacımın tilsimdən qurtarması ancaq ondan asılıdır.
Şəmsi dedi:
– Hələ bir az dincəl, sonra danışarıq.
Bəli, Tapdıq bir həftə burda qaldı, gözəl güllüklərdə, bənövşəliklərdə gəzdi. Bir axşam o Şəmsi xanıma dedi:
– Ey Şəmsi xanım, mən Qaf dağının başına gedirəm. Olsun ki, Tufan dev ordadı.
Şəmsi dedi:
– Tufan dev orda yoxdu, olsa da sən onunla bacarmazsan, yerində rahat otur.
Tapdıq qəzəblənib dedi:
– Mən burda kefdə əyləşəm, Qəmər orda ölü kimi əziyyət çəkə, bu olası iş deyil. And olsun namusuma, bacımı azad eləməyincə diz qatlayıb oturmayacağam.
Şəmsi çox dedi, Tapdıq az eşitdi, axırda Şəmsi xanım ona icazə verib dedi:
– Meymunu burda qoyub gedin.
Tapdıq razı oldu, sevgilisi ilə xudahafizləşib, yola düşdü. Bərkitdi çarıqların dabanın, qırdı yerin damarın, az getdi, çox getdi, qoca ilə gedib Qaf dağına çıxdı. Qoca dedi:
– Biz Qaf dağının lap başındakı mağaraya getməliyik. Tufan dev ora çox gəlir.
Belə-belə bir il gəldi keçdi. Axırda naəlac qalıb geri qayıdıb Gülüstani-Baği-İrəmə gəldilər. Tapdıq Şəmsinin yanına gedib dedi:
– Biz Tufan devi tapmadıq. Deyildiyinə görə o sənin anana aşiqdi.
Bəlkə yerin bilərsən.
Şəmsi dedi:
– Yerin bilmirəm. O mənim düşmənimdi.
Tapdıq bir müddət sevgilisinin yanında qaldı. Bir gün bacısı onun yuxusuna girdi. Yerdən sərsəm qalxdı, qocanı da oyadıb dedi:
Qoca dedi:
– Mənim də sevgilim yuxuma girib. Ancaq çox şad idi, deyirdi, hər şey düzəlib. Deyəsən işlərimiz yaxşı olacaq, gedək.
Bunlar getmək istəyəndə, Şəmsi onları qabaqlayıb dedi:
– Tapdıq, hara gedirsən?
Tapdıq dedi:
– Ey mənim ciyərim, gözümün nuru, bacım yuxuma girib, tilsimə gedirəm. Bu dəfə ya ölərəm, ya da Tufan devi tapıb bacımı azad edərəm.
Şəmsi dedi:
– Tufan dev orda yoxdu, getmə.
– Ey mənim gözəlim, bacımın iniltisi qulağıma gəlir. Mən gedəcəyəm.
Şəmsi onları dayandıra bilmədi. Tapdıq sevgilisi ilə görüşüb yola düşdü. Onlar gedəndən sonra Şəmsi elə bil yatmışdı oyandı. Barmağını dişləyib dedi: “ey dili-qafil, mən onları niyə buraxdım. O ki, mənim sevgilimdi, axı onu niyə incidirəm”.
Şəmsi xanım qanad açıb havaya qalxdı, onları tapdı, dedi:
– Ey Tapdıq, gərək geri qayıdasınız.
Tapdıq haşa dedi, sözünün üstündə durdu. Şəmsi gördü sirri açmasa, onları geri qaytara bilməyəcək, dedi:
– Ey Tapdıq, axtardığın Tufan dev Gülüstani-Baği-İrəmdədi, qayıt.
Tapdıq dedi:
– Yalan deyirsən.
Şəmsi dedi:
Onlar geri qayıdıb Gülüstani-Baği-İrəmə gəldilər. Axşam oldu, qabağa çörək gəldi. Tapdıq çörək yeməyib dedi:
– Tufan devin yerini deməsən, çörək yemərəm.
– Ey Tapdıq, bu sirri mən heç kəsə açmazdım, ancaq sənə açıram.
Sən axtardığın Tufan dev gətirdiyiniz meymundu. Onu mən meymun donuna salmışam. Bu saat onu dev halına salım.
Şəmsi bir lövh oxudu, Tufan dev öz cildinə düşdü. Tapdıq çox şad olub dedi:
– Ey dev, mən bacımı səndən istəyirəm. Yoxsa səni ölüncə kəmsikdə saxlayacağam.
Tufan dev dedi:
Tapdıq üzünü Şəmsi xanıma tutub dedi:
– Şəmsi, bacımı səndən istəyirəm.
Şəmsi dedi:
– Bacın devin tilsimindədi, məndə deyil. Bu dev yalan danışır, iş özündədi.
– Yox, burda bir iş olmasa, bu dev o sözü deməzdi.
Şəmsi dedi:
– Ey dev, niyə qızı məndən istəsin? O nə sözdü, mənə deyirsən?
Tufan dev dedi:
– Düz deyirəm, sən istəsən bircə dəqiqədə azad edərsən.
Tapdıq Şəmsidən əl çəkmədi, bu sözün mənasını öyrənməyə çalışdı.
Şəmsi demədi. Axırda dev özü açıb dedi:
– Ey Tapdıq, sənin bacını Şəmsinin anasının əmrilə mən gətirib tilsimə salmışam. O da mənim sevgilimdi. Anası icazə versin, bu saat buraxım. O da Şəmsinin əlindədi.
Bəli, Gün xanımı çağırdılar. Gün xanımla Tufan dev bir-birini görən kimi qəşş eləyib yerə yıxıldılar. Tapdıq baxıb nə gördü, Tufan devin gözlərindən tökülən yaş od olub ətrafı yandırır, hər tərəfdə alovla Gün yazır. Günün gözlərindən tökülən yaş isə qızıl zərlə sevgi yazır.
Bu göz yaşları bir-birinə qarışanda min bir rəng verirlər. Tapdıq dedi:
– Ey Şəmsi, bu yazıqlara rəhmin gəlsin, qoy kama yetsinlər. Səni nalələri tutar.
Şəmsi xanım dedi:
– Elə sözü bir də danışsan, səndən inciyərəm.
Tapdıq bunların üzlərinə gülab səpib, özlərinə gətirdi.
Sonra Günə dedi:
– Ey Gün, mən bacım Qəmər xanımı səndən istəyirəm.
Gün xanım dedi:
– Sənin bacından mənim xəbərim yoxdu.
Tapdıq dedi:
– Xəbərin var, mənim bacımı ver.
Gün dedi:
– Məndən istəyincə, Şəmsi xanımdan istə. İxtiyar ondadı.
Tapdıq genə Şəmsi xanımın üstünə düşdü. Şəmsi xanım tamam boynundan atdı. Axırda Gün dedi:
Tapdıq Şəmsi xanıma yalvarmağa başladı. Bir müddət belə gəldi keçdi. Axırda Şəmsi xanım razı oldu və şərt qoydu ki, Tufan dev Gülüstani-İrəmdə olsun. Tufan dev razı oldu, tənur edib havaya qalxdı, beş dəqiqənin içində Qəmər xanımı gətirdi. Qəmər Tapdıqla qucaqlaşıb öpüşdü. Qoca bunu görüb başladı ağlamağa. Tapdıq Tufan devə dedi:
– Ey dev, bu kişinin sevgilisini də səndən istəyirəm. Dev genə tənur elədi, az zamanda kişinin nişanlısını da gətirdi. Qız ağbirçək bir qarı olmuşdu. Qoca aşiq-məşuq qucaqlaşıb, özlərindən getdilər. Şəmsi bunları özlərinə gətirdi. Tapdıq eşq atəşi içində qovrulurdu. Axırda bir gün Şəmsinin razılığını aldı, Günə dedi:
– İzn ver, sevgilimi, bacımı götürüb atamın, anamın yanına gedim, genə qayıdaram.
Gün bir söz demədi, burda toy edilməsinə icazə verdi.
Eşit, qoca ilə sevgilisindən. Qoca ilə sevgilisi həmişə məyus idilər, Qaşqabaqları açılmırdı. Bir səhər Şəmsi onlara yanaşdı. Qocanın sevgilisi bir ah çəkdi. Şəmsi ondan soruşdu:
– Niyə ah çəkdin?
Qocanın sevgilisi dedi:
– Ona görə ah çəkdim ki, dünyada heç dövran sürmədik.
Qoca vaxtı sevgilimə yetdim. Tez də ölüb ayrılacağıq.
Şəmsi onların hərəsinə bir alma verdi. Onlar almanı yeyən kimi oldular on beş yaşında oğlanla qız. Şəmsiyə dua elədilər. Şəmsi xanım əmr elədi bir dəstə çalan, oynayan pəri hazır oldu. Pərilər qırx gün, qırx gecə toy eləyib, Gün xanımı Tufan devə, qoca sevgililəri birbirinə, Şəmsi xanımı Tapdığa verdilər. Gəlin oğlan evinə gələn gecə, Gün xanım Tapdıqla Şəmsi xanımın otağına gəlib dedi:
Dedilər:
– Nağıl elə!
Gün xanım dedi:
– Biri var idi, biri yox idi, Gün xanım adlı bir qız var idi. Bu qız Ay kimi dünyaya işıq verən gözəl oğlanı qoyub, bir qara devi sevmişdi.
Amma onun qızı bu işə razı deyildi, qoymurdu ki, anası devlə görüşsün.
Gün xanım devlə gizlin görüşürdü. Bir müddət belə keçdi. Gün xanımın Tufan devdən bir oğlu oldu. O, qızının qorxusundan bu uşağı aparıb, Süleyman tacirin yolunun üstünə tulladı. Süleyman tacir bu uşağı aparıb öz oğlu kimi böyütdü.
İndi ey Tapdıq, bil və agah ol ki, sən mənim oğlumsan, Şəmsi xanım da sənin bacındı. Sən bacını ala bilməzsən, sənə Qəmər xanımı alıb toy etmişəm. Allah toyunuzu mübarək eləsin.
Tapdıqla Şəmsi xanım bu sözü eşidən kimi qışqırıb özlərindən getdilər. Onları özlərinə gətirdilər. Tapdıq Şəmsinin üzünə baxdı, qılıncı çəkib öz ürəyinə soxdu, özünü öldürdü. Şəmsi xanım da onu qucaqlayıb, başına döydü, özündən getdi. Toy məclisi yas məclisinə döndü, toy-nağara yerinə şivən qopdu. Gün xanım, dirilik ağacından bir yarpaq gətirib Tapdığın yarasına çəkdi, sağaltdı, dirilik gülünü onların burnuna tutdu. Hər ikisi axsırıb durdular. Şəmsi xanım Tapdığın boynunu qucaqlayıb, üzündən öpdü, dedi:
– Qardaş, fikir eləmə, qardaş bacını, bacı qardaşı sevgilisindən artıq sevər. Biz də şükür Allaha bir-birimizi bacı-qardaş kimi sevmişik.
İndi mən qardaşımın toyunu özüm eyləyəcəyəm.
Gün xanım dedi:
– Ey Tapdıq, bacın Şəmsinin Nurəddünya adlı bir sevgilisi var idi.
Nurəddünya cin padşahının oğludu, Şəmsi xanımın acığı tutub, onu dərin quyunun dibinə tilsimə salmışdı. Mən deyirəm, Şəmsi xanım öz sevgilisini çıxartsın.
Hamı Şəmsi xanıma təvəqqe edib yola gətirdilər. Şəmsi xanım bir pəri çağırıb dedi:
– Nurəddünyanı bura gətir.
Pəri gedib Nurəddünyanı gətirdi. Onlar təzədən qırx gün, qırx gecə toy eləyib, Şəmsi xanımı Nurəddünyaya, sevgilisini qocaya, Gün xanımı Tufan devə və Qəmər xanımı Tapdığa verdilər. Tapdıq gedib, Süleyman taciri və Minagərdən xanımı da gətirdi. Tapdıq həm işıqlı dünyanın, həm də zülmət dünyasının padşahı oldu. Onlar GülüstaniBaği-İrəmdə keflə, damağı çağ dolanıb, dövran keçirdilər. Sizin də damağınız çağ, kefiniz şad olsun."
"Bir vardı, bir yoxdu. Bir dərviş vardı. Günnərin bir günündə yolnan gedirdi gördü bir keçəl aşıx-aşıx oynuyur. Amma saqqanı ha yannan qoşa-qoşa çıxardır. Dərviş dedi:
– Keçəl, peşən nədi sənin?
Keçəl dedi:
– Peşəm ələ bıdı ki, aşıx-aşıx oynaram, uşaxlardan aşıx uduram, aparıram onu da satıram, verirəm çörəyə, aparıram evə yeyərik.
Dərviş dedi:
– Baçınnan, qardaşınnan, nənənnən, dədənnən nəyin var?
Dedi:
– Heç-zadım yoxdu, bircə xalam var, elə gedib onun ocağının başında otururam.
Dərviş dedi:
– Keçəl, gəl mənim yanımdaca ol. Yeməyi-içməynı verrəm. Səninki də o olsun ki, elə qalyanımı yandır, afdafama su tök.
Keçəl dedi:
– Nə deyirəm olaram.
– Keçəl!
Dedi:
– Hey!
Dərviş dedi:
– Keçəl, gətir sənin gözüvə bir dərman çəkim, sən onu görəsən, o səni görmüyə. Gedəsən paçcahın xörəyi çəkiləndə götürüp gələsən.
Keçəl dedi:
Dedi:
– Yox, sən oları görəcəksən, olar səni görmüyəcəklər.
Dərviş gətirdi bunun gözünə bir dərman çəkdi. Bu qorxa-qorxa düşdü yola. Getdi gördü heç buna deyən olmur ki, hara gedirsən, hardan gəlirsən. Girdi içəri, gördü heç bına söz deyən olmadı. Gözdədi paçcahın xörəyi çəkiləndə, xörəyi götürüb qapıdan çıxdı. Yolda əlin uzatdı yuxanın altınnan gördü xörəyin üsdə bir toyux var, bir qılçın qopartdı yedi. Gətirdi xörəyi qoydu dərvişin qabağına.
Dərviş yuxanı götürdü, gördü toyuğun bir qılçı yoxdu. Dərviş dedi:
– Keçəl, bəs bu toyuğun bir qılçı hanı?
Dedi:
– Bıy, məgər toyuğun iki qılçı olar?
Dərviş dedi:
Dedi:
Dərviş nə qədər dedi, dedi, keçəl dedi ki, xeyr, toyuq bir qılçlı olar.
Gündə gedərdi paçcahın xörəyin gətirərdi, yolda toyuğun bir qılçın yeyərdi. Hər gələndə dərviş deyirdi ki, keçəl toyux iki qılçlı olar, bir qılçlı olmaz. And içirdi, aman eliyirdi ki, sən nətər dərvişsən, toyuq bir qılçlı olar. İki qılçlı da toyuq olarmı? Boynuna almırdı.
Paçcah car çağırtdırdı ki, bir belə əyyar peyda olub. Hər kəs onu tutsa, dünya malınnan onu qəni elərəm. Dərviş durdu getdi, paçcaha baş endirdi. Dedi:
– Onun ixtiyarın ver mana, mən onu tutaram.
Getdi bir dərman verdi, dedi:
Dərmanı apardılar verdilər aşbaza. Xörəyi çəkməmiş atdı ocağa. Qayıtdı xörəyi çəkdi. Keçəl girdi içəri, dərmanın tüsdüsü gözün acışdırdı. Başdadı gözün avmağa, dərman getdi. Gördü budu keçəl girdi içəri, sinini isdədi götürsün, qolunnan yapışdılar. Gətirdilər qoydular keçəli dərvişin yanına. Bu da gördü, baho dərviş də burdadı. Dərviş dedi:
– Keçəl, indi sənin boynunu vuracaxlar. Gəl lotuyana boynuna al, yemisən. Yemisən, ta mən səni öldürmüyəm. Ha yeyəndə nolar.
Keçəl dedi:
– Paho vey... sən nəzirçi dərviş imişsən, sənin də canın üçün, dədənin də goru haqqı, nənənin də goru haqqı, toyuq bir qılçlıdı.
Başın bılıyıb dərviş dedi:
– Keçəl, düzün de. İndi səni öldürəcəklər.
Keçəl dedi:
– Neynim öldürəcəklər, düzün deyirəm mən, toyuq bir qılçlı olar, iki qılçlı toyuq olmaz.
– Keçəl, mən bir löh oxuyacıyam, qalxacağam göyə. Onda mənnən bir yumax düşəcək, onu göynən yerin arasında tuta bildin, dalımca gələcəksən. Elə ki, tuta bilmədin, ta gələ bilmiyəcəksən. Boynun vıracaxlar.
Keçəl dedi:
– Baş üstə.
Dərviş löhü oxudu, əjdəha gəldi. Bu keçəl qılıncı götürüp elə vırdı ki, bunun boynu düşdü yerə. Dərviş tez sıçradı bunun quyruğundan kəsdi, atdı yerə. Qayıtdı bir tava çıxartdı. Bunu təmiz doğradı qovurmağa.
Abanın altınnan da beş-altı çörək çıxartdı. Dedi:
– Keçəl, gəl otur yeyək.
Dedi:
– Mən yemirəm, deyirsən ki, yeyəm məni öldürə.
Dərviş başladı özü yeməyə. Şirin-şirin çörəyin yedi qurtardı, abasın qoydu başının altına yatdı. Keçəl fikir elədi, dedi:
Başdadı bu tavanı yalamağa. Keçəl yaladı, bir də gördü otlar səslənir ki, mən filan dərdin dərmanıyam, qayalar səslənir ki, mənim altımda neçə-neçə küplər var. Keçəl közələnirdi, dərviş oyandı. Dərviş təpiyiynən keçəli vırdı, keçəl bir parça ət olub, yıxıldı cızığın içinə.
Dərviş bir xeylaq getdi, dedi:
Dedi:
– Hey!
Dedi:
– Gedirəm, səni qurd-quş yeyəcək, indi düzün de görüm, toyuğun bir qılçın yemisən? Yemisən nolar?
Dedi:
– Paho, qəribə zirçih, sital dərvişmişsən. Sən nəyidin, mən nəyidim, sən mənim başıma bu oyunnarı gətirirsən. Mən düzün deyirəm, toyuq elə bir qılçlı olar. İki qılçlı toyuq olmaz. Sənin meyitini görüm ki, toyuq bir qılçlı olar.
Qayıtdı gəldi bir löh oxudu, keçəl oldu əvvəlki kimi. Keçəli də götürdü yenə gəldi bir xarabalıq yerə. Bir cızıx çəkdi, dedi:
– Keçəl, bir ilan gələcək, onu öldürməlisən, vura bilməsən səni də öldürəcək, məni də.
O saat bir löh oxudu, qılıncı da verdi keçələ. İlan gələn kimi keçəl elə vurdu ki, başı düşdü yerə. O saat dərviş yenə sıçradı. Quyruğun kəsdi atdı. Tavanı çıxartdı bunu da doğradı qavırdı. Dedi:
– Keçəl, gəl yeyək.
Dedi:
– Nə deyirsən, yeyəm öldürə məni, mən yemirəm.
Başladı dərviş özü yeməyə. Yedi, abanı qoydu başının altına yatdı.
Keçəl dedi:
– Bu ki belə yeyir. Dibin sivirim görüm bu neçə şeydi.
Başladı qazanı sivirməyə, o saat gördü ot səsləndi, mən filan dərdin dərmanıyam, daş səsləndi, məni filan şeyə vırsan qızıl ollam.
Keçəl bir o yanə-bir bu yanə kərələndi, o saat dərviş oyandı. Yenə buna bir təpik vırdı, dedi:
– Keçəl, mən gedirəm, səni bırda qurd-quş yeyəcək. Gəl denən görüm, toyuğun bir qılçın neynəmisən?
Dedi:
– Paho vey, sən nə zirçik adamsan. Toyuq bir qılçlı olar.
Dərviş gördü ki, keçəl dediyinin üsdə durub, gəldi löh oxudu keçəli yenə elədi həmən adam. Gəldilər bir dağın başına. Dərviş bir avuc arpa çıxartdı səpdi yerə. Səpən kimi bu göyərdi. Əlinə sini aldı, dedi:
– Keçəl, görürsən o qapını?
Baxdı gördü dağın döşündə bir qapı görükür. Dedi:
– Gedərsən qapını açarsan, heç nəyə əlini vırmazsan. İçəridə bir şam var yanılı, onu götürüb gələrsən. Qayıdanda şir, pələng, əjdəha səni qavacax çölə, çıxanda hamısı qayıdacax, qorxma. Ora tilsimdi.
Keçəl dedi:
– Yaxşı.
Keçəl yola düşdü, getdi qapını aşdı. Gördü rəflərdə çoxlu ləl var.
Bunlardan yığıb qoynına, şamı götürdü, qayıdanda gördü qapı bağlandı.
Keçəl qaldı bırda ağlıya-ağlıya. Gecə oldu bu başın qoydu bir daşın üsdə yatdı. Yuxuda gördü deyillər ki, bu daşı qalxızsan bır qapı açılacax.
Oyandı, daşı qalxızdı, qapını aşdı. Bir müddət getdi, çıxdı bir şəhərə. Şəhərə də nabələddi. Gəldi gördü bir karvansara var. Bu karvansarada şam yandırdı, o saat qırx incə qız hazır oldu ki, keçəl, nə buyurursan. Keçəl bu qızları görəndə sevindi.
Paçcahın qızı artırmadan baxırdı. Gördü bir karvansarada bir keçəl var. Qulluğunda qırx incə qız durub. İki qaravaş göndərdi ki, gedin o keçəli də, qızdarı da gətirin bıra. Qaravaşlar gələn kimi şam söndü, o saat qızlar da yox oldu. Bu qaravaşlar keçəli götürdülər gəldilər. Qız dedi:
– Ədə keçəl, köpəkoğlu, bu nə işdi?
Dedi:
– Xanım, məndə nə günah var, iş bu şamdadı.
Dedi:
– Şamı maa ver.
Şamı aldılar.
Dedi:
– Qızlar, şama od vurun!
Qızlar şamı yandırdılar. Qız o saat gördü qapıdan qırx burma oğlan girdi. Biri vəzirin qızın, biri vəkilin qızın basmarradı. Dedi:
Şamı söndürdülər. Bu əhvalat getdi paçcaha çatdı.
Dedi:
– Keçəli gətirin.
– Keçəl, bu nə işdi mənim qızımın başına gətirirsən? Vəzir, şamı yandır.
Yanan kimi qırx dəllək hazır oldu. Başladılar paçcahın, vəzirin bığın-saqqalın qırxmağa. Paçcah dedi:
– Ədə, tez şamı söndürün, verin özünə.
Şamı verdilər keçələ. Keçəl şamı götürdü gəldi gördü dərviş elə sini əlində gözünün yazın buludun baharı kimi tökür. Dedi:
– Keçəl, şamı gətirdin?
Dedi:
– Bəli.
Keçəl o saat şamı yandırdı. Qırx incə qız hazır oldu:
– Adə dərviş, nə buyrursan?
Dedi:
– Çəpəllər, amanatı gətirin.
Keçəl gördü o saat bir xonçada bir ceyranın şəklin gətirdilər. Bir löh oxudu, bu bir qız oldu ki, ta nə təhər. Dərviş dedi:
Keçəl öz ürəyində dedi:
– Gör sənin başına nə gətirəcəyəm. Yağın özün yeyip, ayranı maa ötürürsən.
Yığışıb gəldilər dərvişin evinə, bu dərviş bir az qızınan söhbət elədi, başın qoydu dizinə yatdı. Keçəl o saat gəlip qıza dedi:
– Əziyyətin hamısın mən çəkim, onnan söhbət elə.
Qız dedi:
– Neynək, bu dərvişin canı o süşədədi, öldür, sənnən söhbət eliyim.
Ama o löhləri gərək öyrənəsən.
Keçəl bir az oxumax-yazmax bilirdi. Bu dərviş löh oxuduqca, bu yazdı öyrəndi. Dərviş yenə yatmışdı. Şüşəni aldı.
Dərviş oyandı, dedi:
– Keçəl, onu qoy yerinə, yeddi paçcahı sənin itaətinə gətirim.
Keçəl dedi:
– Ta o sözlərdən keçib.
Şüşəni vırdı yerə, o saat dərviş öldü. Yığışdılar şamı çıxartdığı imarata. Keçəl başdadı orda paçcahlıx eləməyə.
Olar yedilər, işdilər, kef elədilər. O yedi yerə keçdi, siz də yeyin, dövrə keçin. Göydən üç alma düşdü, biri sənin, biri mənim, biri də nağıl deyənin."
"Bir tacir var imiş. Bir gün fikrinə düşür ki, ticarət üçün özgə vilayətə getsin. Odur ki, xeyli mal alıb, tədarük görüb, əhli-əyaliylə vidalaşıb yola düşür. Mənzilbəmənzil gəlib axırda bir səhərə yetişir. Burada bir karvansarada mənzil edir. Bu vilayətin qaydası elə imiş ki, hansı tacir bu şəhərə gəlsəymiş, gərək padşaha layiq bir şey apararmış və padşah o taciri gecə qonaq edib, onunla nərd oynarmış.
Tacir də bir xeyli parça bir xonçaya qoyub padşahın hüzurinə aparır. Söhbət əsnasında padşah tacirə deyir:
– Gəl mənim ilə nərd oynayaq və mənim bir pişiyim var, o axşamdan sabaha kimin quyruğunun üstündə yeddi çıraq saxlar. Mən o pişiyi çağıraram. Hərgah axşamdan sabaha kimi quyruğunun üstündə yeddi çıraq saxladı. onda sizin dövlətlərinizin cümləsi mənim olsun. Yox, saxlamasa, onda mənim xəzinəmin təmamisi sizin olsun. Tacir əlacsız şərti qəbul edir. Padşah səslənən kimi bir pişik hazır olur, quyruğunu dügümlüyüb padşahın hüzurunda əyləşir. Padşahın əmri ilə götürüb bunun quyruğunu üstünə yeddi çıraq qoyurlar. Padşah tacir ilə nərd oynamağa başlayır. Üç gün, üç gecə nərd oynayırlar.
Pişik əvvəl hərəkət etməyir, axırda tacir qalxıb məğlub olduğuna qərar verir. Padşah əmr edir ki, tacirin qollarını bağlayıb zindana saldılar. Padşah tacirin cəmi mal-dövlətini zəbt edir. Tacirin bir nökəri əhvalatı belə görəndə qaçıb gəlib əhvalatı tacirin arvadına xəbər gətirir. Tacirin arvadı isə bir xeyli siçan tutdurub bir sandığa doldurur və bir xeyli qızıl və gümüş götürüb libasını də dəyişib kişi paltarı geyib bir karvan ilə yola çıxır. Mənzilbəmənzil gəlib həmən əri dustaq olan şəhərə çıxır. Bu da əri kimi bir xonça bəzəyib, padşahın hüzuruna aparır və öziylə gətirdiyi siçanları nökərlərinə verib tapşırır:
– Mən padşah ilə nərd oynamağa məşğul olanda siçanları qapının arasından bir-bir içəri buraxın.
Bunlar nərd oynamağa başlayırlar. Bu halda nökərlər siçanın birikisini içəri buraxırlar, pişik siçanları gördükdə hərəkət etmək istəyir. Padşah buna gözünü ağardanda pişik sakit olub yerində qalır. Bir az keçir, nökərlər siçanın bir neçəsin də içəri buraxırlar. Siçanlar evdə oynamağa başlayırlar. Bunları görüb pişik artıq səbir edə bilməyib, çıraqları töküb siçanların birini burdan birini ordan basmarlayır. Arvadın işarəsi ilə nökərlər içəri daxil olub padşahın qollarını bərk bağlayıb zindana salırlar və taciri də xilas edirlər. Camaat padşahın zülmündən təngə gəlmiş imiş. İşi belə görəndə yığılıb taciri özlərinə padşah seçirlər. Tacir də onlar ilə ədalət ilə rəftar etməyə başlayır."
"Bir padşahın üç qızı var idi. Padşahın xatırı istədi ki, qızlarına qonaq getsin. Əvvəlcə böyük qızına xəbər göndərdi ki, bu axşam vəzir-vüzəra ilə qonaq gələcəkdir. Qız qazanları dordurur, otaqları bəzəyir, çıraqban eləyir. Ayaqları altına payandaz döşəyir, böyük bir qonaqlıq hazırlayır. Padşah ətrafında vəzir-vəkil ilə gəlib yeyib-içir, gedəndə soruşur:
– Qızım, bu dövlət, bu cəlal sənin üçün hardandır?
– Ata, sənin dövlətindəndir.
Bu söz atasının xoşuna gəlir. Deyir ki, sağ ol, qızım. Sabahı günü ortancıl qızın üstünə xəbər göndərir ki, bu axşam ona qonağam, hazırlansın, vəzir-vüzəra ilə ona qonaq gələcəyəm. Ortancıl qızı da otaqları bəzətdi, çilçıraqları yandırtdı, küçələri süpürtdürdü, ayaqları altda payandaz saldırdı.
Padşah vəzir-vəkili ilə gəlib, yeyib-içdi, durub gedəndə soruşdu ki, qızım, bu dövlət, bu cəlal sənin üçün haradan?
Dedi:
– Atam sağ olsun, bu dövlət sənin dövlətindir.
Bu söz padşahın xoşuna gəldi:
– Sağ ol, qızım, – dedi.
Padşahın üçüncü qızı bunu eşitdi. Padşah bunun üçün də xəbər göndərdi. Amma kiçik qız eylə hazırlıq görmədi. Payandaz döşəmədi, nə də otaq bəzəmədi. Padşah vəzir-vüzarə ilə gəldi. Dərvişin olduğundan nə tapdılar yedilər, içdilər. Padşah gedəndə qızından xəbər aldı ki, qızım, bu cəlal, bu dövlət sənin üçün haradan?
Qız dedi ki:
– Qismətim budur.
Bu söz padşaha çox acıq gəldi: necə yəni, qismətim budur? Mənim malımı-dövlətimi basıb yeyirsən və sora qismətim budur deyirsən?
Qız dedi:
– Öylədir, atam, çünki sənə də Allah verib, mən də ondan yeyirəm. Allah verməsəydi, nə sən yeyə bilərdin, nə də mən yeyərdim. Sabah oldu. Padşah qızının boynunu vurdurmaq istədi. Vəzirlər padşahın əl-ayağına düşdülər:
– Ay padşah, hər nə olsa qızındır, yazıqdır, padşahlar arasında sənin üçün əyibdir, biabır olarsan: deyərlər ki, bax, padşah bir sözdən ötrü öz qızının boynunu vurdu.
Məsləhət gördülər, dedilər:
– Yaxşısı budur ki, onu bir yasaq adama ver, getsin acından ölsün.
Padşah razı oldu. Axtardılar, şəhərin qırağında yol üstə bir qorxaq və tənbəl Əhməd oturmuşdu. Bunun qırdan bir damı, bir də qocalmış anası vardı.Elə tənbəldi ki, yoldan ötənlər ağzına çörək versəydi yeyəcəkdi, yerə düşsəydi götürməzdi.
Qızı buna verdilər. Qız axşam gələndə tənbəl bir az cana gəlmişdi. Sabah oldu. Qız buna bir manat verdi:
– Al bunu.
Oğlan götürdü, getdi bazara. Bir sövdəgara tuş gəldi, soruşdu:
– Əhməd, haradan gəlirsən?
Dedi:
– Padşahın qızını veriblər mənə, o da bir manat verib ki, get bazardan şey-mey al. Amma ki, manatı da xırdalama. Qalmışam mətəl, necə eləyim?
Sövdəgar buna dedi:
– Gəl gedək mənim qatırlarıma qulluq elə. Axşam gedəndə o şeyləri mən alım verim sənə, artıq pul da verərəm.
Bu da getdi, qatırların altını-üstünü gördü, axşam olmamış sövdəgər gəldi. Deyir:
– Əhməd bu qumu görürsən, sabah bundan palçıq tutub dama salarsan, mən də sənə yenə şey-mey alıb verərəm, üstəlik pul da verərəm.
Bu qayıdanacan Əhməd o qumu palçıq tutub dama salır. Sövdəgar gəlib görür ki, bu sabahkı işin də yarısını görüb. Ona bir yekə nimçə aş, çörək və şey-meyləri ilə üstəlik pul verir, onu yola salır. Gənə sabah gəlib qatırlara baxmağı tapşırır, bir neçə gün boylə davam edir.
Bir gün sövdəgar deyir:
– Əhməd, mən səfərə gedəcəyəm, səni də özümnən aparmaq istəyirəm.
Nə deyirsən?
Əhməd deyir:
– Qoy gedim padşahın qızına məsləhət eləyim, görüm nə deyir.
Gedir padşahın qızına məsləhət eləyir. Padşahın qızı deyir ki:
– Eybi yoxdur, get.
Bunlar yola çıxırlar. Yol suları qurtarmışdı özləri də gəldilər yolun qırağında bir köhnə quyunun başına çatdılar. Bunlar dolçanı ipə bağlayıb quyuya saldılar, ip boş çıxır, deyirlər ki: “A insan, sinsən, nə sən?
Biz öldük, suzunnan ölürük”.
Quyuya kim düşsün, kim düşsün, Əhməd. Əhmədin belinə ip bağlayıb salladılar. Əhməd görür quyunun dibində, suyun başında bir div oturub.
Dedi:
– Nöşün bizə su vermirsən?
Dedi:
– Saqqız ver, su verim.
Əhməd ipi tərpədir, çəkirlər yuxarı. Karvannan bir parça saqqız tapır, enir aşağı, verir divə. Div də su buraxır, özü də Əhmədə bir nar bağışlayır. Karvan atları tamam sirab olur.
Əhməd yuxarı çıxırdı ki, o biri yannan bir ayrı karvan gəlib, düşdü. Əhmədə saqqız verib, təzədən salladılar. Əhməd genə də karvanın özünü, atlarını sırab eləyir. Div yenə Əhmədə bir nar bağışladı. Gələn karvan Əhmədgilin şəhərinə gedirdi. Əhməd də bu iki narı və bir azda onunçun yığılmış pulu-xərcdiyi verib: “Filan yerdə, yolun kənarında bir damım var, bir qarı anamnan bir də əyəlim var, apararsan bu pulu və bu narları verərsən, deyərsən ki, bunları Əhməd göndərdi. Özləri gəldilər, İsfahana çatdılar, düşdülər karvansarada. Əhməd atların, qatırlarını qulluğunu elədi. Dedi ki, ürəgim tutulur, gedim bir şəhərdən qıraq gəzim özümçün. Çıxıb şəhərdən qıraq, gəldi çərhovuzun
qırağında soyundu, çimdi və sora yatdı çərhovuzun üstündə. Bu dəmdə üç göyərçin gəldi, ağacın başına qondu. Quşlardan birisi dedi:
– Bacılı-bacılı.
Dedi:
– Can bacılı.
– Bu Əhmədi tanıyırsan?
Dedi:
– Nə Əhməd?
Dedi:
Ağzına çörəyi versəydilər yeyərdi, yerə düşsəydi, tənbəlliynən götürməzdi. İndi həmən o şəhərin padşahının qızını buna verdilər ki getsin acınnan ölsün. Bu da sövdəgara rast gəlib bura çıxıb, gəl adama bir şey bağışlayax.
O birisi dedi:
– Yatıbdır oyaq, oyaqdır sayaq olsun, sayaqdır eşitsin: bu çərhovuzun dibində yeddi küp qızıl var. Mən onu bağışladım. Əhməd, durub qazıb çıxardarsan.
Əhməd bunu eşitdi və o biri dedi ki:
– Hindistan padşahının qızı naxoşdu onun dərmanı bu ağacdadır.
Yarpağınnan qızın əndamına çəksən, qız sağalar, qızı da verəcəklər ona.
O birisi dedi:
– Əhmədin Hindistan şəhərinə getməsi üçün dəryaları keçməyi lazımdır.
Mən də bu ağacın qabığından ona bağışladım. Hansı dəryaya vursa qabağına yol açılar.
Bunu da Əhməd eşitdi. Bunu deyib quşlar pırr eləyib ötdülər. Əhməd durdu çərhovuzun dibini qazdı. Gördü ki, bir dənə böyük daş çıxdı, əl atıb daşı qopartdı. Gördü bir daha mağara açıldı. Girib gördü ki, yeddi dənə küp ağzınacan dolu qızıldı. Zəncirlənib biri-birinə axırıncısın üstündə bir dana qızıl xoruz.
Sabah oradan qalxdılar, üçün çubuğundan da götürür. İndi Hindistana getməkdə olsunlar. Gəlirlər, qabaqlarına dərya çıxır, qalırlar dəryanın kənarında. Əhməd deyir ki, Allah kərimdi. Gecəni yatırlar burada. Gecə vaxtı Əhməd durub o çubuğu vurur dəryaya; dəryadan yol açılır bunlarcun. Səhər dururlar, görürlər ki, hacannan işdənmiş yoldur ki, özü qalxır. Gəlib axırda bu qız olan şəhərə çatırlar.
Bular karvansarada düşməkdə olsunlar, Əhməd deyir:
– Mən bu şəhəri gəzmək istəyirəm.
Əhməd şəhərə çıxır. Bir dəst həkimlik libası alır, geyir əyninə, o yarpağı da qoyur cibinə. Padşahın imarətinin qabağında birisi bunu görür. Deyir:
– Eşitmişəm padşahın qızı naxoşdur. Gəlmişəm ki, onu müalicə eləyim. Get padşaha xəbər apar, deyinən taza həkim gəlib.
O adam gedib padşaha xəbər aparır. Padşah deyir:
– Gedin o həkimi götürün görüm, necə şeydir.
Götürüb gəlirlər. Padşah deyir ki, ey həkim, otuz doqquz həkimi zindana salmışam. And içmişəm qırx olsa, qırxının boynunu vurduracağam. Sən gəl buların qanına susama.
Əhməd deyir:
– Ey padşah, əgər mən qızını yaxşı edə bilməsəm, onların da əvəzinə mənim boynumu vur. Sabah mən gəlləm. Sən car çəkdirginən ki, bazar-dükan bağlı olsun. Qızıvı qaravaşlar aparsınlar hamama, mən də gəlləm ona dərman çəkərəm. Yaxşı olar.
Əhməd oradan gəlib soyunub paltarlarını gizlədir, atlara qulluq eləməyə başlayır.
Sabah olanda Əhməd genə də geyinib padşahın qapısına gəlir.
Padşah da car çəkdirir ki, bazar-dükan bağlansın. Bir nəfər adam küçədə olmasın, qızım hamama gedəcək.
Qızı gətirib apardılar hamama. Əhməd də bu yannan getməkdə olsun hamama.
Əhməd bu qızı dörd əl-ayağından çəkir çarmıxa. Yarpağı yandırıb külünü isladıb yaxır qızın əndamına. Qıza bir çillə çəkir. Qız özünnən getdi. Haçandan-haçana qız özünə gəlib, gözünü açır. Görüblər ki, qız da zərrəcən heç naxoşluq yoxdur. Padşaha muşduluqçu gedir ki, qızın yaxşı oldu.
Padşah da hökm eləyib, payandaz döşənib hamamın qapısından padşahın evinəcən. Qızı aparıb evə. Əhmədi də padşah apartdırır öz yanına. Padşah Əhmədin özünə qonaqlıq, mərəkə eləyib deyir:
– Həkimbaşı, mən əhd eləmişdim ki, hər kim qızımı yaxşı eləsə, qızımı verim ona.
Əhməd də deyir:
Əhməd bir vaxt xəbər tutdu ki, bayır axşam olub. Karvansaraya gəldi. Sövdəgər soruşdu:
Day Əhməd gizlədə bilmədi. Necə olmuşdu, macərasını ona danışdı.
Dedi:
– Sövdəgər, bu dövlət də sənindir. Bu qızı da ki, mənə veriblər buların ikisi də sənindir.
Sövdəgər deyir:
– Yox Əhməd, hələ bu sənin qismətinmiş, hələ sənindi. Bağışlayıram sənə. Hindi Əhməd sənin bizim yanımızda qalmağın layıq döyül. Get sabah kəbinüvü kəsdir, qızı al, get vilayətüvə. Biz də sövdəmizi elərik, gələrik.
Əhməd deyir:
Bu çox deyir, sövdəgər az eşidir. Əhməd gedib padşahın qızını alır, sora gəlir sövdəgərin yanına. Sövdəgər deyir ona:
– Get beş-on dənə dəvə al, on-on beşi daha qutu və bir neçə top arşın malı al. Olarnan gedib həmən şəhərdə, həmən xəzinənin üstündə düşərsən. Oların hamısını gecəynən yığarsan sandıqlara, hər birinin üstünə bir top mal qoyarsan, mıxlarsan. Səni tutanda deyərsən ki, arşın malı almışam, vilayətimə aparıram satmağa. İnanmırsız, baxın.
Əhməd də gedir tacirin sözüynən on-on iki dəvə alır. Bir gündə on-on iki sandıq və bir neçə top arşın malı gətirib gəlir. Sabahınan gəlir padşahın yanına ki, mən istəyirəm gedəm şəhərimizə.
– Mənə bir həftə möhlət ver, qızım üçün kəcava bağlatdırım. Padşah qıziçin kəcava bağlatdırıb qızı qoyur kəcavaya. Əhməd götürüb oradan qızı, kəcavaynan, bir neçə atnan həmən xəzinə olan şəhərə gəlməkdə olsun. Bunu qoyaq burada.
Xəbəri sizə kimdən, xəbəri Əhmədin arvadınnan. Sövdəgər pulları, narları götürüb evə vermişdi. Pullar xərclənməkdə idi. Bir gün Əhmədin anası dedi:
– Qızım, ürəyim yanır, dur oğlum göndərən narın birini kəs mənim üçün.
Gəlin durub narın birini kəsəndə gördü ki, içi cavahirlə doludur. O cavahirdən götürüb damın həndəvərini aldı. Qarıya da bir qədər pul verdi ki, getginən mənə daş yonan, daş çıxardan gör. Qarı da gedib bir bənna götürüb binanı yavaş-yavaş başladılar tikməyə. Bir ayın müddətində qız burada bir imarət tikdirdi ki, heç padşaha müyəssər dögül.
Dörəsinə də hasar-zad çəkdirib, həyətində bağ-bağça, bağçanın ortasından fəvvarə var. Gül öz bülbülün çağırır. Qul-qarabaş tutdu, necə ki, atasının evində bəxtəvərlik olurdu, bir az da onnan artıq eləməyə başladı. Bu burada qalmaqda olsun, danışım sizə Əhməddən.
Əhməd gəlib həmən xəzinənin üstə düşdü. Gecəynən qızılları sandıqlara doldurdu, arşın malların da üstə qoydu və sandıqların ağızlarını mıxlayıb gəlməyə başladı. Əhməd öz şəhərin qırağına çatanda dəvələri şəhərin qırağında qoyub gedir evlərinə xəbər versin. Gəlir görür ki, qırlı damın yerində bir alt-üst imarət var, həyət qapısını taqqıldadır.
Nökərlər, qullar xəbər verir:
– Ay xanım, bir atdı gəlib, içəri girmək istəyir.
Padşahın qızı gəlib qapının dalına xəbər alır:
– Ay qonaq, kimsən?
Əhməd deyir:
– Mənəm ey, mən.
– Sən kimsən?
Çıxıb yuxarı, görür anası olub on dörd yaşında cavan. Anasıynan görüşür. Əmmə qaşqabağı hələ açılmayır. Padşahın qızı o saat xəbər tutur. Deyir:
– Əhməd, o şeylər ki, sənin fikrinnən keçir, oları qoy bir qırağa. Əhməd, sən göndərdigün narın birisini anam kəsmək istədi, ürəyi yanırdı. Kəsdim, içi dolu cavahir çıxdı, onun yarısıynan bu dəsgahı düzəltmişəm.
Gətirib o birisini kəsdilər, gördülər bunun da içi cavahirdir. Qız dedi:
– A kişi, baxtım oğlanımış.
Dedi:
– Bunda hələ nə var? Dövləti mən gətirmişəm.
Dəvələri çəkir içəri. yüklərin vurur anbara. Sövdəgər də gəlir çıxır. Əhməd bir xonça cavahirdən düzəldir, aparır onun üçün. Çünki bunlar hamısı onun əyağınnandır.
Günlərin bir günü padşah evə gedirdi, qız uzaqdan bunu gördü, özünü on dörd qələmnən bəzədi, zinətləndi. Atası gəlib qapılarından keçəndə pəncərədən boylanıb baxırdı. Padişah başını götürüb gördü ki, öylə bir qızdı ki, misli şəhərdə yoxdu.
Əlini qoydu boş bögrünə.
Vəzir gəldi:
– Padşah, sənə nə oldu?
Qız gəldi Əhmədin yanına.
– Əhməd, hal-güzəran, macara belə. Sabah mənim atam mənim üçün elçi göndərəcək, sən də məni verərsən ona.
Əhməd dedi:
– A qız, arada kişini biyabır eləmiyəcəksən ki?
– Sənin işin olmasın.
Sabah oldu, gördülər ki, qapı döyüldü, Əhməd getdi qapıya, gördü vəzirdu. Vəzir dedi:
– Bəs elçiyə zaval yoxdu. Mən padşahın tərəfinnən gəlmişəm, sizdə bir qız var, onu padşah istəyir.
Əhməd dedi:
Vəzir gəlib padşaha xəbər verdi:
– Ay padşah, aldım sənin üçün qızı.
Padşah deyir:
– Ey vəzir, sabah get gör adamımızı haçan verəcəklər və bizdən nə istəyirlər?
Sabah oldu, vəzir gəlib qapını döyür.
– Nə var?
– Padşah deyir adamımızı tez versin, nə istəyir bizdə aparaq.
Əhməd deyir:
– Qıza bəs nə istəyirsən?
Deyir ki:
– Beş kisə düyü, on dana qoyun, bir xəlvər un göndərsin.
Sabah hər nə padşaha layıq istəmişdi yolladı. Qız da aldı buları gətirib özündən o yana ötürdü. Padşah molla göndərdi, kəbin kəsildi.
Cəlal-dəsgah ilə qızı apardılar, taxt qurdular. Qızı da qoydular gəlin otağına. Padşaha xəbər verdilər. Padşah gəldi gördü ki, qız oturub təxtin üstündə. Padşah içəri girən kimi qız qaçdı təxtin bu başından getdi oturdu o başında. Dalın da çevirdi atasına.
Padşah bir saat gözlədi, gördü olmıyacaq. Dedi ki:
– Ey, səni mənim üçün götürüblər, məni sənin üçün gətirməyiblər.
Bir dedi, iki dedi, gördü olmadı. Üç dedikdə, qız başını açıb atasına baxdı:
Padşah çox utandı.
Sabah oldu qızı, padşahı qonaq çağırdı. Padşah vəzir-vəkilnən gəlmişdi.
Qız hamını buraxdı, atasını gecə qalmağa saxladı. Padşah bu dəm-dəsgaha baxıb təəccüblə soruşdu ki, qızım, bunlar haradan? Qız dedi:
– Ata, dövlətimi sabah görkəzəcəyəm, hələ bu harasıdı.
– Ata, yadındadırmı mən sənə dedim ki, hamıya qismət verir.
Sənin acığına gəldi. Sən də məni götürüb tənbəl Əhmədə verdin ki, mən gedim acınnan ölüm. Əmmə Əhməd ruzu dalınca getdi, qismətini axtardı və tapdı. İndi bu qismət belədi.
Padşah deyirdi:
– Oğlum Əhməd, o biri qızlarım bədbəxt olmuş. İndi gəl sən mənim tacıma, taxtıma sahib ol, mən də qocalmışam, gedim beş gün ibadət eliyim.
Onlar da yedi, içdi, muradına, yetişdi. O gün olsun ki, olmayanlar üçün olsun."
"Biri var imiş, biri yox imiş, bir padişahın bir oğlu, bir arvadı var imiş. Bir gün bu padişah oğlunu, vəzirini, vəkilini götürüb qoşun ilə şikara çıxır, xeyli av etdikdən sora bir gözəl çəməndə çadır qurub, burada oturaq edirlər.
Padişahın oğlu həya etdiyindən, öz çadırını bir kənarda qurur. Padişah oğlunu çox istədigindən, tez-tez onu yoxlarmış. Gənə də qalxıb oğlunu yoxlamağa gedir və gəlüb çadırə girdikdə, baxub görür ki, çadırın dalından bir qızıl ilan daxil olub oğlunu çalmaq üzrədür. Tez padişah başmağının bir tayını su ilə doldurub ilanın qabağına qoyur.
İlan su içib qayıdır. Padişah isə oğlunu oyadub:
– İstəkli oğlum! Qalx, burada yatma. Məsləhət dəgil, – deyib əhvalatı ona söylədi, oğlu ilə bərabər öz çadırına qayıtdı. Bir az qalıb, şəhərə getdilər. Bu əhvalatdan bir neçə gün sora, padişahın arvatı bərk naxoşluyur, oğlunu yanına çağırıb ona belə bir vəsiyyət edir:

Mən ölənnən sora atan gedüb başqa arvat alacaq. Tazə aldığı arvat səni yola aparmıyacaqdur. Ağan ilə sənin aranda ziddilik düşəcək. Getgedə ziddilik artacaqdır. Atan qeyzə gəlib səni öldürmək istəyəcək. Atanı o məqama gəlməyə qoyma, baş götür bir müddət atayın vilayətindən çıx get. Yolda hər kəs ki, səninlə yoldaş oldu, çörəy yeyəndə sən öz çörəyivi ortaya qoy. Hərgah yoldaşın çörəyin çox hissəsini sənin qabağıva qoysa, onunla yoldaş ol. Yox, qabağıya qoymasa, onda ondan ayrıl, bir də yoldaşınla bir çayın kənarinə yetişsən, sən ona təklif et ki, gəl dalıma min, səni sudan keçirdim. Əgər o səni dalına alıb sudan keçirsə, onda onnan yoldaş ol. Yox sənin dalıva minsə onnan yoldaş olma. Tez ondan ayrıl. Bu sözləri söyləyib, ana bı vəsiyyətlərini tamam etdi.
Oğlan qalxıb anasının əlinnən öpüb otaxdan çıxdı. Bir neçə gündən sora padişahın arvatı ölür. Bir müddətdən sora padişah gedib bir arvat alır. Bu ara arvad nanəcib olduğundan oğlanı yola verməyib hər nə ilə mümkündürsə, atasilə bunun arasına bir ziddilik salmağa çalışırdı.
Odur ki, şahzadə anasının vəsiyyətinə əməl edüb, baş götürüb atasının vilayətindən çıxıb gedir. Oğlan bunnan haraya getdigini sorduqda, “başqa bir vilayətə”, deyib cavab verdi.
Mənim adım Taxta qılıncdır. Məni də özinlə bərabər götür deyib cavan oğlan şahzadədən rica elədi. Xülasə, yoldaş oldular, bir qədər yol gedənnən sora, bir yerdə oturub çörəyi yemək istiyirlər. Şahzadə bir çörəyi çıxardıb ortuya qoyur. Oğlan çörəyi kəsib çox hissəsini şahzadənin, az hissəsini öz qabağına qoyur. Oğlan görür ki, anasının vəsiyyət etdigi üzərə yoldaşlığa layıq bir oğlandı. Çörəy yeyib yola düşdülər. Yolda bir çaya yetişirlər. Şahzadə ona təklif edir ki, gəl dalıma min, səni sudan keçirdim. Oğlan şahzadəni dalına alıb sudan keçirdir yollarına davam edib gedirlər. Bir müddət gedəndən sora bir şəhərə yetişirlər, burada ev dutub mənzil edirlər. Ertəsi gün cavan oğlan padişahın oğluna deyir ki, qardaş, sən evdə otur, mən gedim qazanım gətirim bərabər yeyək. O gedib gündə qazanıb gətirir, bahəm yeyirlər. Bir gün belə, beş gün belə, axırda padişahın oğlu fikir edir ki, nə vaxta kimin bu oğlan qazanıb gətirəcək, mən də yeyib bekar oturayağam?
Mənim də iş görməyim lazımdır. Bu fikir ilə ayaqqabısını geyib evdən kənara çıxır. Küçələri dolanır. Bir vaqt baxub gördü ki, hündür bir imarətin pəncərəsindən gözəl bir qız baxır. Qızı görüb, ona aşıq oldu. Demə, bu imarət padişahın, qız da padişahın qızı imiş. Padişahın oğlu fikirli mənzilə qayıdır. Bir az keçir yoldaşı gəlir. Oğlan baxub görür ki, şahzadə çox beykefdi. Bundan səbəbini xəbər alır.
Şahzadə isə əhvalatı buna söyliyir. Oğlan gülüb deyir:
– Elə bundan ötürün beykef olmusan? Bu ki asand işdir, yəqin bir vəqtdə o qızı sənə alaram, – deyib onı sakit etdi.
Ertəsi gün oğlan gedib elçi daşının üstündə oturdu. Padişaha xəbər getdi ki, elçi gəlib. Həmən saat adam göndərdilər ki, gedin görün sözü nədür. Oğlan cavab verir:
– Padişahın qızını qardaşım üçün istiyirəm.
Padişah xəbər göndərir ki, hər kim mənim imarətim kimin bir imarət tikdirsə, qızımı ona verərəm. Oğlan qəbul eliyir. Ertəsi gün xəlq yuxudan oyananda baxub görirlər ki, padişahın evinin qabağında bir ev tikilip ki, padişahın evindən min dəfə gözəldür. Oğlan padişaha xəbər göndərir ki, ev hazırdı. Padişahın artıq diyəcək sözü olmayub qızı verir. Toy olur. Şahzadə qızın yanına getmək istiyəndə oğlan deyir:
– Qardaş, hələ dayan, qoy qabaxcan mən gedim gəlim, sora sən get.
Şahzadə qəbul eliyir. Oğlan qızın yanına gedüb bunun ağzından üfürür. Həmən saat qızın ağzından bir-birinin dalıncan on bir ilan çıxır. Hər birisi çıxdıqca istiyir ki, oğlanı vırsın, əmma oğlan zirəhlik edib bir-bir on birin də öldürür. Sora qulağını qızın ağzına qoyub gördü ki, bir ilan da qalıb. Xülasə, qayıdıb oğlanı qızın yanına göndərir. Demə ki, bunnan qabaxca qızı kimə verirlərmiş, əvvəlinci gecədə ilanın biri çıxıb oğlanı vurub öldürürmüş. Odu ki, padişah yəqin edirdi ki, bu oğlan da sabaha səlamət çıxmıyacaqdı.
Ertəsi gün sübh tezdən padişah bir adam göndərir ki, oğlannan bir xəbər gətirsin. Gəlib görirlər ki, salamat oturub qız ilə söhbət edir. Bu xəbəri padişaha aparanda padişah əmr edir ki, camahat üç gün şadyanlıq etsinlər.
Bir müddət burda qaldıqdan sora şahzadə öz vilayətlərinə qayıtmaq fikrinə düşür. Padişahdan rüsxət istiyir. Çox təkiddən sora padişahdan izn alır. Padişah bunlara çoxlı mal, qızıl-gümüş, dövlət verib yola salır, əmr edir ki, üç mənzil buları ötürsünlər.
Müxtəsər şahzadə oğlannan əvvəl görüşdükləri yerə gəlirlər. Burada oğlan şahzadəyə deyir:
– Qardaş, artıq ayrılmalıyıq, bu mal-dövləti də, qızı da bahəm qardaşlıqda gərək yarı bölək. Şahzadə razı olur hər şeyi bölürlər. Ancaq bölünməmiş bir dəvə, bir qatır, bir də padişahın qızı qalır. Oğlan deyir ki, buları yarı bölməliyik. Qılıncın çəküb əvvəl dəvəni, sora qatırı ortadan yarı bölüb, nobat qıza gəldikdə şahzadə nə qədər yalvarırsa, qızı yarı bölməsin, oğlan razı olmur. Axırda şahzadə təklif edir ki, cəmi dövlət onın olsun, ancaq qız bunun olsun. Oğlan gənə razı olmayır.
Sora şahzadə təklif edir ki, qızı bütöv götürsün. Gənə də oğlan razı olmur, qızı gətürüb bir ağaca səriyir. Qılıncı çəküb qaldırır və istiyir ki, qızın başın üzsün. Qız qorxusunnan qusur, ağzınnan axırmıncı ilan düşür. Bunnan sora oğlan qılıncı yerə qoyub şahzadəyə deyir:
– Mənə mal-dövlət, qız lazım deyil. Məqsədim həmən ilanı qızın ağzınnan çıxarmağ idi. Bu çığmasaydı bir gün çıxıb səni həlak edəcəydi.
İndi bu malı, dövləti qızı götürüb atovın yanına get, bir də məlumun olsun ki, mən insan deyiləm. Mən həmən ilanam ki, aton yaxşılıq edüb başmaq tayında su vermişdi. İndi mən yaxşılıq borcından çıxdım. Artıq xudahafiz.
Göydən üç alma düşdü, biri mənim, biri nağıl diyənin, biri də dinliyənin.""Biri varıydı, biri yoxuydu, bir pinəçi varıydı. Bunun uşağı yoxuydu. Bir ər, bir arvad idilər. Bu kişi hər gün gün çıxanda durub gedərdi pinəçiliyinə, axşam gün batanda gələrdi evlərinə. Günlərin bir günü şər qarışan vaxtı pinəçiynən arvadı evdə oturub övlad dərdi çəkirdilər. Bir də gördülər ki, qapının ağzında bir qoca dərviş peyda oldu. Dərviş bir qəsidə oxuyurdu ki, adamın tükləri biz-biz olurdu. Kişi tez qapını açıb dərvişi evə apardı. Bir az söhbətdən sonra dərviş dedi:
– Yaman susamışam. Uşağı göndər bir cam su gətirsin. Ev yiyəsi dərvişdən bu sözü eşidən kimi rəngi-rufu qaçıb bir ah çəkdi.
Dərviş o saat başa düşdü ki, kişi sonsuzdu, övladı yoxdu. Tez cibindən bir alma çıxardıb ev sahibinə verdi, özü də tapşırdı ki, almanı arvadıynan yarı bölüb yesinlər, övladları olacax. Pinəçi bu işə çox şad oldu, sevinə-sevinə dedi:
– Ağa dərviş, bəs sənə nə pay verim ki, yaxşılığınnan çıxım?
Dərviş dedi:
– Mən pay alan dərvişlərdən deyiləm, pay verən dərvişlərdənəm.
Sağ-salamat qalın, mən getdim.
Elə dərvişin söz ağzınnan qurtaran kimi, baxıb gördülər dərviş çoxdan qeybə çəkilib. Ər-arvad almanı yarı bölüb yedilər. Aradan doqquz ay, doqquz gün keçdi. Pinəçinin arvadı bari-həmlini yerə qoyub, bir qəşəng oğlan doğdu. Oğlan nə oğlan, Rüstəm Zal heç onun əlinə su da tökməyə layiq deyildi. Biz eşitmişik uşağ aynan, ilnən böyüyər, amma bu uşağ günbəgün, saatbasaat boy atıb çinara dönmüşdü. Yeddi yaşında atlını atdan salırdı. Qolunda bir güc varıydı ki, küçədə hansı uşağnan zarafatlaşsa ya belini, ya da qolunu sındırardı. Qonum-qonşu lap bunun əlinnən təngə gəlmişdi. Odu ki, gedib padşaha şikayət elədilər. Padşah pinəçini çağırıb, qulaxburması verdi ki, uşağının ipini çək, əgər bir də nadinclik eləsə, başını bədəninnən ayırdacam. Elə həmin gün pinəçinin oğlu küçədə uşağlarnan oynayanda vəkilin oğlunun belini sındırdı. Xəbər padşaha çatan kimi, əmr elədi ki, uşağı gətirib başını bədəninnən ayırsınlar. Padşahın adamları gəlib nə qədər elədilər uşağı apara bilmədilər. Axırda beş-on yerdən sarıyıb atlara bağlayıb çəkdilər. Uşağı atlar sürüdükcə, o da yoldakı ağacların hansına əl atırdısa ki, özünü saxlasın, ağaclar köhlü-köməcli qopub əlində qalırdı. Axırda bir yekə ağacı dibindən çıxardıb özüynən padşahın yanına apardı. Padşahın baş vəziri çox uzaxgörən adam imiş. Gördü ki, bu uşağda olan qüvvət padşahın heç bir pəhlivanında yoxdu, dedi:
– Padşah sağ olsun, sən gəl bu uşağı öldürtmə, vaxt gələr bizə lazım olar. Gəl bunu verək zorxanada1 pəhlivanlar öyrətsinlər.
Vəzirin sözü padşahın ağlına batdı, uşağı göndərdi pəhlivanların yanına. O günnən padşahın adlı-sanlı pəhlivanları uşağı ox atmağa, nizə tutmağa, əmud vurmağa öyrətdilər. Ay dolandı, il keçdi, uşağ elə bir zor pəhlivan oldu ki, heç kim onu yerindən tərpədə bilmədi. Bunun adı-sanı hər yerə yayıldı. Bunu burada qoyax, sizə kimnən xəbər verək, firəng padşahından. Firəng padşahı tez-tez bu padşahın torpağına basqın eləyib, bac-xərac alarmış. Elə bu vaxt gəlib xəbər gətirdilər ki, firəng padşahı şəhəri üzük qaşı kimi mühasirəyə alıb, bac-xərac istəyir. Padşah vəzir-vəkili, bütün əyan-əşrəfi yığıb tədbir istədi. Çox götür-qoydan sonra vəkil dedi:
– Gəlin uşağ pəhlivanı göndərək, gedib onları əzsin.
Vəzir bu tədbirə razı olmayıb dedi:
– Doğrudu, uşağ pəhlivan qüvvətlidi, amma onu davaya göndərsək, bizə gülərlər. Deyərlər gör bu yekə ölkədə bir pəhlivan tapa bilməyiblər, südəmər uşağı göndəriblər. Bir də hələ o uşağdı, tələynən, kələynən onu tutarlar. İndidən onu düşmənin əlinə verməyək. Bir gün gələr ki, bizə lazım olar.
Padşahın pəhlivanlarının hamısını göndərdilər davaya. Firəngin qoşunu bunları tamam qırıb çatdı. Böyük məsləhət-məşvərətdən sonra gördülər ki, ayrı əlacları qalmayıb, uşağ pəhlivana dedilər:
– Gəl sən çıx qoşunun qabağına, düşmənlə vuruş.
Uşağ pəhlivan dedi:
– Nə qoşun, nə dava, onlar mənə neyləyib ki, gedib dalaşım. Mən dava-şava bilmirəm.
Gördülər ki, elə bu doğrudan da heç nə başa düşmür. Vəzir dedi:
– İndi mən onu göndərim, siz də baxın.
Uşağın bir dəst paltarı varıydı ki, onu bir pəhlivan gücnən götürə bilərdi. Özü də məşq eləyəndə həmişə onu geyərdi. Bu dəfə məşqə bir az qalmış vəzir əmr elədi ki, onun paltarını gizlətsinlər, Özünə də desinlər ki, firəng padşahının qoşunları apardı.
Bəli, vaxt gəldi, uşağ pəhlivan məşq eləməyə gedəndə nə qədər axtardısa paltarını tapa bilmədi. Dad-haray saldı ki, bu saat mənim paltarımı verin.
Vəzir irəli yeriyib dedi:
– Oğul, sənin paltarını düşmənin qoşunu zornan alıb apardı. İndi gəl qılıncdan-qalxandan götür, get paltarını al, onları da qılıncdan keçir. Vəzirin sözü uşağın xoşuna gəldi. O saat dedi:
– Mənə qılınc, at verin, bu saat gedib onları hamısını qırıb çatacam.
Padşah əmr elədi ki, ona qılınc gətirsinlər. Nə qədər möhkəm qılınc gətirdilərsə, uşağ əlinə alıb bir o ucunnan, bir bu ucunnan tutub əyən kimi iki bölündü. Padşahın xəzinəsində qılınc qalmadı, hamısını qırdı. Axırda padşahın yadına düşdü ki, xəzinədə babasından qalma bir qılınc var ki, ağırlığınnan onu heç kim götürə bilmir. İki pəhlivan göndərib qılıncı bir müsiybətnən gətirtdilər. Uşağ qılıncı əlinə alıb bir az əyib, atıb-tutub dedi:
– Daha neyləyim, bunu da qırsam, onda qılıncsız qalacam, qılınc olmayan yerdə bu da bir qılıncdı, – deyib bağladı belinə. Sonra buna at gətirdilər. Əlini hansı atın belinə qoydusa o saat atın beli qırıldı. Padşahın ilxısında nə qədər at vardısa, hamısını uşağ şil-küt elədi. Axırda birdən yada düşdü ki, padşahın dərya atını gətirsinlər. Bu at yernən, göynən əlləşirdi, ayrıca qalaçada saxlanırdı. Atın yemini damın üstündən tökürdülər, heç kim yaxın gedə bilmirdi. Vəkilin uşağ pəhlivandan zəhləsi gedirdi deyin fikirləşdi ki, elə yaxşı olar, qoy bunu göndərək atı gətirməyə, at vurub öldürər. Uşağ atı görən kimi qaşqasının arasınnan bir yumrux ilişdirdi ki, at o saat səndirləyif az qaldı yıxılsın. Uşağ tez təkaltılı-zaddı yəhəri atın belinə basıb, sıçrayıb mindi. Hamı onun bu iyidliyinə heyran qaldı. Uşağ pəhlivan atını minib özünü vurdu qoşuna ki, verin mənim köynəyimi! Qılıncı sağdan vurub soldan çıxdı, soldan vurub sağdan çıxdı. Qoşun qaçıb dağıldı. Firəng padşahı gördü yox, bu yaman güclü pəhlivandı, onunla bacarmayacax, odu ki, başladı hiyləyə.
Firəng padşahının bir cadugər qızı varıymış, bütün tilsimləri öyrənib, açarını cibinə qoyubmuş. Padşah qızını çağırıb dedi:
Qız dedi:
– Ata, o, mənim əlimdə.
Bəli, qız bir rəml atıb, fala baxıb gördü ki, bu pəhlivan yeddi yaşında bir uşağdı. Hələ küçədə-bacada uşağlarnan yalax-qoz oynayası vaxtıdı. Odu ki, uşağ şəklinə düşüb dedi:
– Sən kimsən?
Qız dedi:
– Mən sizin məhlədə həmişə gəlib sən yalax-qoz oynayanda yanınızda durardım. İndi yaman oynamaq istəyirəm. Gəl bir yalax-qoz oynayax.
Qız uşağın boş damarınnan tutmuşdu deyin uşağ o saat atdan düşüb yerdə yalax qazdı. Başladılar qıznan yalax-qoz oynamağa. Qız fürsəti fota verməyib sürməyə sehr cadu oxuyub püflədi göyə. O saat uşağ tilsimə düşdü. Tirtap yıxılıb yatdı. Qız o saat qoşuna xəbər verdi.
Yeddi böyük pəhlivan gəlib uşağı gücnən yerdən qaldırıb apardılar. Uşağ bir də gözün açıb gördü ki, əl-ayağı tamam zəncirnən sarımsarım olub. Ha əlləşdi, zəncirləri qıra bilmədi.
Hər gün firəng padşahının qızı uşağı dilə tuturdı ki, gəl sən bizim tərəfimizdə qal. Uşağ elə nırx deyib dururdu ki, mən dədəmin, anamın yanına gedəcəm. Düz bu qalmağnan uşağ pəhlivan yeddi il əli-qolu kündəli zindanda qaldı. Uşağ gəlib on dörd yaşında bir nəhlivan oldu.
On dörd yaşında pəhlivanın qabağında dayanmaq asan iş deyildi. Oğlan bir güc verib zəncirləri parça-parça elədi, başladı zindandan çıxıb getməyə. Firəng padşahına xəbər çatdı. Padşah o saat əmr elədi ki, qoşun uşağ pəhlivanı tutub gətirsin. Uşağ pəhlivan baxıb gördü ki, uzaxdan böyük qaraltı gəlir, heç qoyun sürüsü də bu boyda olmaz. Bir az da gözünü uzağa zilləyib gördü ki, bu gələn qoşundu. Başa düşdü ki, onu tutmağa gəlirlər. Bu o vaxt idi ki, uşağ pəhlivan hündür bir dağın başındaydı. Qoşun lap gəlib uşağ pəhlivana çatdı. Başladılar dağa dırmaşa-dırmaşa ona ox atmağa. Uşağ pəhlivan gördü dağın başı yekə-yekə qayalarnan, daşnan, kəltənnən doludu. Başladı ev boyda qayaları dağın başından diyirləməyə. Hər dəfə bir yekə qayanı diyirləyəndə əlli-altmış adam birdən xurd-xəşil olurdu. Qoşun başçısı baxıb gördü yox, beləliknən onu tutmaq olmayacax. Odu ki, başladı uşağ pəhlivanı dilə tutmağa ki, gəl sən dağın başından düş yerə, nə istəyirsən verək. Uşağ pəhlivan dedi:
– Mənə heç nə lazım deyil. Mən öz yerimizə, dədəmin, anamın yanına gedəcəm. Əgər mənə yaxın gəlsəniz, hamınızı qırıb tökəcəm. Qoşun başçısı gördü yox, doğrudan da kim ona yaxın getsə şil-küt olacax. Odu ki, kor-peşman başdadı geri qayıtmağa. Bu tərəfdən də uşağ pəhlivan az getdi, çox getdi, dərə-təpə düz getdi, gəlib bir şəhərə çatdı. Gördü camaat hamısı şəhər meydanına tərəf gedir. Soruşdu ki, nə var? Dedilər ki, bu gün uşağ pəhlivanın atasını dar ağacınnan asacaxlar.
Uşağ pəhlivan xəbər aldı ki, axı onu niyə asırlar? Dedilər:
– Padşahın vəkilinin evini yarıbdı. Vəkil də padşaha şikayət eləyibdi deyin padşah əmriynən onu asırlar.
Uşağ pəhlivan bu sözləri eşidən kimi başa düşdü ki, bura öz şəhərləridi, asılan da öz dədəsidi. Cin vurdu kəlləsinə, özünü yetirdi düz meydana. Gördü ki, doğrudan da dar ağacı qurulub. Meydanın bir tərəfində də taxtın üstündə padşah, vəzir, vəkil, qoşun böyükləri, pəhlivanlar əyləşiblər. Təbil çalındı, hamı o yan, bu yana boylanmağa başladı.
Başdan-ayağa qırmızı geyinmiş iki bığıburma cəllad dədəsini qabaxlarına salıb dar ağacının yanına gətirdilər.
Uşağ pəhlivan dədəsini görən kimi pələngə döndü, özünü yetirdi dədəsinin yanına, dedi:
– Dədə, qorxma, mən ölməmişəm, de görüm bu nə işdi?
Qoca kişi əli-qolu bağlı başladı gözləri yaşarmağa, dedi:
– Oğul, sən uşağlıxda vəkilin oğlunu yıxıb qolunu sındırmışdın.
Sən gedənnən sonra vəkil oğlunun hayıfını almaxdan ötəri mənə şər atıb ki, onun evini yarmışam. Bu qoca vaxtımda yerimdən tərpənə bilirəm, mən necə ev yara bilərəm. Padşah da o zalımın sözünə inanıb məni dar ağacınnan asdırır.
Uşağ pəhlivan dədəsinin bu sözünü eşidən kimi əl atdı cəlladların xirtdəyinə, elə sıxdı ki, başları bədənlərindən ayrıldı. Özünü yetirib padşahı yaxaladı, istədi boğub öldürə, vəzir uşağ pəhlivanı tanıyıb dedi:
– Oğul, sən gəl padşahı öldürmə, onda sənnən onun nə tafotun olar. Sən də olarsan ədalətsiz, zalım.
Bu iş elə camaatın da ürəyinnən idi. Camant istədi köhnə padşahı daşa bassın. Vəzir qoymadı, dedi:
– Camaat, padşaha bundan artıq zülm olmaz ki, onu taxtı-tacdan atalar. İndi qoyun o da qara camaatın içində dolanıb isti-soyuğu, aclığı-toxluğu, haqqı-nahaqqı gözləriynən görsün. Öz tutduğu işləri yadına salsın. Onda gündə on dəfə ölüb diriləcək.
Təzə padşah uşağ pəhlivanla atasını götürüb öz yanıncan apardı.
Öz qızını da uşağ pəhlivana verib onu qoşun böyüyü təyin elədi. Başladılar ömür sürüb gün keçirməyə."
"Gülüzarı-məlahətdə gözüm bir gülə düşdü, Alxala siya sünbülə düşdü.
Əfsus, dərdim dildən-dilə düşdü, Hər aşiqi-sevda özün yara yetirdi. İğval zəmin oldu, bizimki də belə düşdülər.
Qoz girdəkan içində,
Dəvə dəlləklik elər,
Köhnə hamam içində.
Milçək mindik Kür keçdik, yabaynan dovğa içdik.
Günlərin bir günüdə sana kimnən xəbər verim, Yəmən vilayətinnən. Yəmən vilayətində bir padşah vardı. Bı imarət tikdirirdi. Hankı ustanı gətirirdi, boynun vırdırırdı. Hörgü yarımçıq qalırdı.
İsfahanda bir usta Abdulla vardı. Bı eşitdi ki, padşah belə iş görür. Bı əhvalatı eşitcək durdu, hər həməssalanın götürüb düşdü yola. Bəli, yolların kənarıynan, dağların dabanıynan, amma dərələrdən yel kimi, təpələrdən sel kimi, badeyi-sərsər kimi özün yetirdi Yəmən şəhrinə.
– Padşahın hörgüsü var, elə yarımçıxdı.
Apardılar bunu padşahın yanına. Padşah bunnan soruşdu:
– Adın nədi?
Dedi:
– Adım usta Abdulladı, İsfahanlı.
– Usta Abdulla!
Dedi:
– Bəli.
– Görürsən, mənim bu imaratımı? Onu hörərsənmi?
Dedi:
– Padşah sağ olsun, mən tikəcəyəm. Ancax sənnən belə danışax ki, fəhləni verərsən, onnarın ixtiyarına da verərsən. Ancax yanıma da gəlməzsən.
Bir neçə fəhlə tutdu, verdi bunun əlinin altında işləməyə.
Dedi:
– Bax sizin ixtiyarınızı da verirəm buna, lap öldürmək ixtiyarını da.
Fəhləni gətirənnən sora dedi:
– Bilirsiniz nə var?
– Yox!
Dedi:
– Mənim ağzımnan nə çıxsa, onu elərsiniz.
Başdadılar hörməyə. Gördü padşah gəlir. Dedi:
– Bir adam dinə bilməz, siz elə batdax verin, kərpic verin.
Padşah vəzir-vəkilnən gəldi. Dedi:
– Allah qüvvət versin!
Bir kisə qızıl xələt tulladı. Usta Abdulla kisəni qoyub hördü.
Dedi:
– Verin batdax, ver kərpic.
Vəzir padşahın üzünə baxdı, padşah vəzirin üzünə baxdı.
Vəzir dedi:
– Bunun arvadı yəqin gözəldi ki, bu belə eliyir.
Dedi:
– Usta, sənin evin İsfahanda hardadı?
Dedi:
– Mənim evim İsfahanda məşhurdu, gedəndə gennən görükür.
Vəzir yeməlidən, işməlidən, geyməlidən götürdü, dedi:
– Gedəciyəm bunın arvadının görüşünə.
Vəzir düşdü yola. Günə bir mənzil, teyimə nazil, özün yetirdi İsfahana.
Dedi:
– Qarı nənə, usta Abdullanın evi budı?
Dedi:
– Bəli, budı, başına dönüm!
Arvad atı bağladı, vəzir yol elədi qırx pilləkannan çıxmağa. Pilləkannan beş pilləkan çıxmışdı, gördü, pilləkan bunı tulladı aşağa.
Düşdü bir zirzəmiyə. Bir də gördü, iki əli payalı adam girdi içəri, dedi:
– Vəzir, nə əlinnən gəlir, deynən.
– Başınıza dönüm, öldürmüyün məni, papax tikmək gəlir əlimnən.
Padşahınan vəkil gözdədilər, gördülər gəlmədi. Padşah dedi:
– O arvada bənd oldu. Vəkil sən də get.
Vəkil də ipək parçalardan-zaddan alıb doldurdu xurcunu. Atı minib düşdü yola. Günə bir mənzil, teymə nazil, özün yetirdi həmən şəhərə. Bı da gəldi gördü, darvazanın ağzında bir qarı oturub, dedi:
– Qarı nənə, Usta Abdullanın evi budı?
Dedi:
– Bəli, budı başına dönüm.
Arvad genə çıxdı, dedi:
– Buyur yuxarı.
Bı bir pilləkan, iki pilləkan çıxdı, beşimci də bu da düşdü zirzəmiyə, gördü, vəzir bir yanda dəri bir yanda iynə-sap papax tikir. Bir vədə gördü, iki əli ağaşdı gəlip başdadı vəkili döyməyə. Vəkil dedi:
– Ay aman döymiyin, öldürmüyün, çarıx tikmək bilirəm.
Padşah gördü bular gəlmədi, yerində bir tirmə qoydu. Özü düşdü yola. Bəli, bu da özün yetirdi İsfahan şəhrinə. Gəldi gördü bir qarı oturub qapının ağzında. Dedi:
– Qarı nənə, usta Abdullanın evi budı.
Dedi:
– Bəli, budı. Buyur, yuxarı.
Bu da çıxmaq istədi düşdü zirzəmiyə. Gördü vəzir papax tikir, vəkili də çarıx. Dedi:
– Bı nədi?
Dedilər:
Onda qapı açıldı, iki əli payalı adam içəri girib başdadı padşahı döyməyə:
– İşini de.
Dedi:
– Mən padşah olmamış atıcılıq elərdim!
O saat yun gəldi, toxmax-kargah...
Bu da başdadı atıcılıq eləməyə.
Usta Abdulla imaratı tikdi, qurtarannan sora düzəldi yola. Gəldi dedi:
– Arvad, nə iş gördün?
Dedi:
Abdulla zirzəmiyə girdi, gördü paho, kimi çarıx tikir, kimi papax tikir, padşah da atıcılıq eliyir. Dedi:
– Padşah! Həmişə bu gündə.
Usta Abdulla buları çıxarıb gətirdi, öz haqqın aldı. Buları da saldı yola dedi:
– Get, bir də belə qələti eləmiyin.
O yedi yerə keçdi, siz də yeyin, dövrə keçin. Göydən üç alma düşdü:
biri sənin, bir mənim, biri də nağıl deyənin."
"Biri var idi, biri yox idi, bir qoca qarı var idi. Qarının sonu-sopu bir oğlu var idi. Oğlanı Yanıq deyə çağırardılar. Onlar olduqca yoxsul idilər. Dünyanın varından bir uçuq daxmaları, üç qazları var idi.
Bir gün qoca qarı oğlu Yanığı çağırıb dedi:
– Bala, mən bu qazları dar günümüz üçün saxlamışdım. Apar, birini bazarda sat, taxıl al, gətir. Əlimiz bir yana çıxana kimi dolanaq.
Yanıq qazı götürüb yaxın şəhərə gəldi. Toyuq dəllalları bunu görüb dedilər:
– Ay oğlan, cücənə nə verək?
Dəllallar Yanığın başını yozub qazı cücə adına ondan aldılar.
Yanıq pulu alıb bazarda dolanırdı, bir də gördü ki, avara adamlar qəssab dükanının qabağında bir iti döyürlər. Yanığın itə yazığı gəldi. Pulu onlara verib iti aldı, yanına salıb evlərinə gətirdi.
Qarı bunu görüb dedi:
– Ay oğul, biz özümüz nə gündə dolanırıq ki, bunu da bir yandan boğazortağı gətirdin?
Yanıq dedi:
– Ana, döyürdülər, yazığım gəldi.
Qarı Yanığını çox istəyirdi. Daha onun ürəyini sındırmadı.
Sabahısı o biri qazı ona verib dedi:
– Oğul, apar qazın birini də sat. Amma bu dəfə taxıl almamış gəlmə.
Yanıq qazı götürüb şəhərə gəldi. Yenə toyuq dəllalları onu görüb dedilər:
– Bu sərçənə nə verək?
Dəllallar bu dəfə də qazı Yanıqdan sərçə qiymətinə aldılar.
Yanıq əlində pul bazarda dolanırdı, bir də gördü ki, kababçı dükanının qabağında bir pişiyi döyürlər. Yanığın yazığı gəldi, pulu verib pişiyi onların əlindən aldı, evlərinə gətirdi.
Qarı ağzına gələni qaynar su kimi Yanığın üstünə tökdü. Yanıq söyüşün, qarğışın altında itdi, ancaq pişiyi buraxmadı. Sabah oldu. Yenə qarı Yanığı çağırıb dedi:
– Ay oğul, apar bu qazı da sat. Amma o biri qazlar kimi eləmə, taxıl al gətir. Acından ölərik.
Yanıq qazı götürüb, şəhərə getdi. Yenə toyuq dəllallarına rast gəldi. Dedilər:
– Bu yapalağına nə verək?
Yanıq ha dedi: “Ay canım, bu yapalaq deyil, qazdı”. Dedilər: “yox, yapalaqdı ki, yapalaqdı”.
Dəllallar bu dəfə də qazı yapalaq qiymətinə aldılar.
Yanıq yenə də əlində pul bazarda dolanırdı, bir də gördü əttar dükanının qabağında bir siçan tutublar, öldürmək istəyirlər. Yanığın yazığı gəldi. Əlindəki pulu verib siçanı aldı. Götürüb evə gətirdi.
Qarı bunu görüb oğluna qarğamağa başladı:
ağıllı oğul mal-dövlət yığar, ağılsız oğul it-pişik. Bunları neyləyəcəksən? Yanıq dedi:
Bir gün oldu, ana ilə bala aclarından öləsi oldular.
Qarı dedi:
– Ay oğul, bir kəndə çıx, bəlkə bir iş tapıb çörək pulu qazanasan.
Yanıq bir xurcun götürüb dəryanın qırağına getdi. Gördü bir balıqçı tor atıb dəryadan balıq tutur. Dedi:
– Balıqçı əmi, olar ki, mən də sənə kömək eləyim, axşam mənə də bir az balıq verəsən aparım?
Balıqçı dedi:
– Olar!
Yanıq balıqçı ilə o gün axşama qədər balıq tutdu. Axşam balıqçı tutulan balıqları onunla böldü. Yanıq balıq payını xurcuna doldurub evlərinə gəldi. Bunu görəndə qarının gözləri parıldadı. Yanıq balıqları xurcundan yerə boşaltdı, bir-bir qarınlarını yarmağa başladılar. Balıqların birinin qarnından bir ala muncuq çıxdı. Yanıq acıqlandı, dedi:
“Xalqın bəxtinə balıq qarnından yaqut, zümrüd çıxar, mənim bəxtimə ala muncuq çıxır”.
Yanıq ala muncuğu bir daşın altına qoyub qırmaq istədi. Ala muncuq dilə gəlib dedi:
– Məni qırma. Saxla, sənə gərək olaram. Məni dilinin altında saxla. Mən arzu muncuğuyam.
Yanıq sevindi, ala muncuğu götürüb dilinin altına qoydu. Anasının yanına getdi, dedi:
– Ana, get padşahın qızını mənə al. Qarı dedi:
– Ay oğul, get tayını tap. Sənin nəyin var ki, padşah sənə qız verə?
Yanıq dedi:
– Ay ana, sən get, istə, verməz — verməsin.
Qarı əlacsız getdi, padşahın elçi daşının üstündə oturdu. Padşah bunu görüb adam göndərdi ki, “gedin, görün o nəçidi, gəlib mənim elçi daşımın üstündə oturub”.
Padşah adamları gəlib, qarını içəri apardılar.
Padşah dedi:
– Mənə görə nə qulluq?
Qarı qorxa-qorxa dedi:
– Sənə qurban olum, bizim ölmüş Yanıq sizin qızınızı istəyir.
Padşah dedi:
– Get, oğluna de, yeddi dəvə yükü qızıl, bir də qızıl məcməyi içində bir qızıl xoruz gətirsin, qızımı ona verim.
Qarı şaha baş endirib çıxdı, oğlunun yanına gəldi, dedi:
– Padşah deyir: “Yeddi dəvə yükü qızıl, bir də qızıl məcməyinin içində bir qızıl xoruz gətirsin, qızımı ona verim”.
Yanıq bir tərəfə çəkilib dedi:
– Ay ala muncuq, mənə yeddi dəvə yükü qızıl, bir də qızıl məcməyi içində bir qızıl xoruz gərəkdi.
– Get, hazır olar.
Yanıq içəri girib dedi:
– Ana, şeylər hazırdı. Apar, padşaha ver.
Padşah bu cah-calalı görüb öz-özünə dedi:—“Görəsən yoxsul Yanıq bunları haradan aldı?”.
Padşah qızıl küplərini xəzinəsinə boşaltdırdı, qarıya dedi:
– Get, oğluna de, mənə bir cüt ceyran gətirsin ki, birinin tükü yaqut, birinin tükü yəmən. Əgər gətirə bilsə, onda qızımı ona verərəm.
Qarı oğlunun yanına gəldi, dedi:
– Padşah deyir: “Bir cüt ceyran gətirsin, birinin tükü yaqut, birinin tükü yəmən. Onda qızımı ona verərəm”.
– Ay ala muncuq, mənə bir cüt ceyran gərəkdi, birinin tükü yaqut, birinin tükü yəmən olsun.
Ala muncuq dedi:
– Get, hazır görərsən!
Yanıq içəri girib dedi:
– Ana, ceyranlar hazırdı, apar padşaha ver.
Qarı qapıya çıxdı, ceyranları hazır gördü. Gətirdi, şaha verdi. Şah mat qaldı. Öz-özünə dedi: “Atalar üçə kimi deyib. İndi bir çətinini deyərəm, bacarmaz, qızımı vermərəm”. Dedi:
– Qarı, get oğluna de, bir imarət tikdirsin, bir kərpici qızıl, bir kərpici gümüş. Sonra qızımı ona verərəm.
Qarı oğlunun yanına gəlib dedi:
– Padşah deyir: “Bir imarət tikdirsin, bir kərpici qızıl, bir kərpici gümüş, qızımı ona verim”.
Yanıq bir yana çəkilib dedi:
– Ay ala muncuq, mənə bir imarət lazımdı. Bir kərpici qızıl, bir kərpici gümüş.
Ala muncuq dedi:
– Get, hazır görərsən.
Yanıq içəri girib dedi:
– Ana, imarət hazırdı, padşaha xəbər apar.
Qarı çıxdı, imarəti hazır gördü. Getdi şaha dedi.
Şah qalxdı, gördü doğrudan da, imarət hazırdı. Şahın hər yandan əlacı kəsildi. Yeddi gün, yeddi gecə toy vurdurub qızını Yanığa verdi.
Amma padşahı elə fikir götürmüşdü ki, Yanıq görəsən bu dövləti hardan alıb? İndi eşit vəzirdən. Padşahın bir cavan vəziri var idi. Padşahın qızında gözü var idi. Öz-özünə dedi: “bu heç belə deyil ki, belə də ola. Mən gərək bu sirri öyrənəm. Yanığın mal-dövlətinə sahib olam, qızı da alam”.
Günlərin bir günü Yanıq it, pişik və siçan ilə çölə getmişdi. Qarı da qonşuda idi. Vəzir durub gəldi qızın yanına, dedi:
– Ay qız, sən şah qızı, ola-ola heç layiqdirmi ki, belə bir adamın arvadı olasan. Gəl, sən Yanıq evə gələndə xəbər al ki, o bu dövləti nə ilə ələ gətirib? Elə ki onu bildin, sabah mən gələrəm, söylərsən, ona görə də iş görərik. Atan da səndən razı qalar.
Padşahın qızı da ağılsızın birisi idi. Vəzirin sözlərinə allandı, razı oldu. Dedi:
– Çox yaxşı. Öyrənərəm, sabah sənə deyərəm.
Vəzir getdi. Qarı qonşudan, Yanıq da çöldən gəldilər. Padşah qızı üzünü alça kimi turşutdu, qaşqabağını tökdü. Yanıq dedi:
– Padşah qızı, nə olub, qaşqabağını tökübsən?
Padşah qızı dedi:
– Sən bu dövləti hardan qazanmısan?
Yanıq heç bir söz demədi.
Padşah qızı gördü yox, qaşqabaq turşutmaqla Yanıqdan söz almaq olmayacaq. Şirin dilini işə saldı. Əzilə-əzilə dedi:
– Ay əzizim Yanıq, de görüm, sən bir yoxsul idin, bu dövləti hardan qazandın?
Padşah qızının şirin sözləri Yanığı yumşaltdı, dedi:
Sabah açıldı, Yanıq it, pişik, siçan ilə çölə, qarı da qonşuya getdi.
Padşah qızı fürsət tapdı, qarabaşı göndərib vəziri yanına çağırtdırdı.
Əhvalatı ona nağıl elədi. Vəzir dedi:
– Hər nə var, ala muncuqdadı. Gecə Yanığı yuxuya ver, ala muncuğu ondan oğurla, dilinin altına qoy, sonra əmr elə ki, sən, mən, bu imarət ağ dəryanın o biri tərəfində olaq.
Padşah qızı razı oldu.
Axşam oldu. Qız vəziri imarətdə gizlətdi. Çöldən Yanıq, qonşudan qarı gəldi. Yedilər, içdilər, yatdılar.
Padşah qızı yatmadı. Yanığı yuxuya verəndən sonra onun peysərinə bir yumruq vurdu, ala muncuq dilinin altından düşdü. Qız ala muncuğu götürüb öz dilinin altına qoydu, dedi:
– Məni, vəziri bu imarətin içində ağ dəryanın o tərəfinə köçür!
Ala muncuq dedi:
– Gözlərini yum, hazır olar.
Padşah qızı gözlərini yumdu. Açanda, özünü vəzir ilə imarətin içində, ağ dəryanın ortasındakı təpədə gördü. Bunlar burda qalsınlar, sənə Yanıqdan xəbər verim.
Yanıq sabah açılanda özünü, anasını, iti, pişiyi və siçanı uçuq daxmada gördü. Dilinin altına baxdı, gördü ala muncuq yoxdu. Bildi ki, ala muncuğu padşah qızı oğurlayıb. Padşah qızını axtarmağa getmək istədi. Qapıdan çıxanda it, pişik və siçan onun qabağını kəsib dedilər:
– Sən qal, biz gedək, ala muncuğu gətirək.
Yanıq razı oldu.
İt, pişik və siçan padşah qızını axtarmağa getdilər, Padşah qızının sorağını ağ dəryanın ortasındakı təpədən aldılar. Siçan girdi pişiyin ağzına, pişik də mindi itin dalına. Üzə-üzə dəryanı keçib imarətə çıxdılar.
O qədər gözlədilər ki, axşam oldu. Padşah qızı, vəzir yatdılar. İt qapıda, pişik bacada qaravul çəkdi. Siçan buxarıdan içəri girdi. Quyruğunu padşah qızının burnuna saldı. Qız asqırdı, ala muncuq dilinin altından düşdü. Siçan muncuğu götürüb çıxdı. İt, pişik və siçan məsləhətləşdilər ki, ala muncuğu kim aparsın.
İt dedi:
– Mən aparacağam.
Pişik dedi:
– Yox, sənin hürmək peşəndi. Öyrənmisən, bir qaraltı gördün, ham-ham hürəcəksən. Onda ala muncuq ağzından düşər. Sən apara bilməzsən.
Siçan dedi:
– Mən apararam.
Pişik dedi:
– Yox, sənin dişindən gəlinlər, qızlar zərli boğçanı, qarılar dərmə çuvalı saxlaya bilmirlər. Sən əlinə keçəni dişinlə kəsib tökürsən. Sən ala muncuğu apara bilməzsən. Ala muncuğu mən aparacağam. Çünki:
Şir əl çəkib belimə,
Kim yapışar əlimə,
Arxam yerə qoyulmaz.
Dərim bərkdi, soyulmaz,
Yüklər üstü yaylağım.
Gəlin verir qaymağı,
Qarı çalır quymağı.
Çöldə gəzmək bilirəm,
Suda üzmək bilirəm.
Mən muncuğu götürrəm,
Tez Yanığa yetirrəm.
İt dedi:
– Onda özünüz üzüb dəryanı da keçərsiz.
Nə qədər elədilər, it dedi:
– Yox. Ya muncuğu mənə verəcəksiz, ya da sizi aparmayacağam.
Axırda əlacsız qalıb muncuğu itə verdilər.
İt muncuğu ağzına aldı. Yola düşdülər.
Az getdilər, çox getdilər, dəryanın qırağına lap yaxınlaşdılar. Birdən it bir qaraltı gördü, hürməyə başladı, muncuq ağzından sıçrayıb suya düşdü.
Siçan dedi:
– Ala muncuğu tapmamış, mən Yanığın yanına getməyəcəyəm.
Pişik dedi:
– Mən də getməyəcəyəm.
İt dedi:
– Mən də getməyəcəyəm.
Oturdular gözləməyə. O qədər gözlədilər ki, bir balıqçı gəldi, dəryaya tor atdı. Çoxlu balıq tutdu. Balıqların qarınlarını yardı, itə, pişiyə atdı. Balıqların birinin qarnından ala muncuq çıxdı, siçan tez muncuğu götürdü, gətirdi, Yanığa verdilər. Yanıq ala muncuğu dilinin altına qoydu, dedi:
– Ala muncuq, imarətimi, padşah qızı da içində, yerində istəyirəm.
Ala muncuq dedi:
– Çıx, hazır görərsən.
Yanıq çıxdı, imarəti hazır gördü. Vəziri və padşah qızını öldürdü.
Ana, oğul, it, pişik və siçan şadlıqla ömür sürməyə başladılar."
"Həmid adlı yoxsul bir kişi var idi. Bu kişinin altı xırda uşağı var idi. Həmid kişi hər gün meşədən şələ ilə odun gətirib satar, aldığı pulla uşaqlarını yarı qarnı ac, yarı qarnı tox dolandırardı. Bir gün Həmid kişi yenə tezdən durdu. Əl-üzünü yudu, oturub bir az çörək yedi, sonra dəhrəsini, baltasını götürüb meşəyə odun yığmağa getdi. Az getdi, çox getdi, meşənin lap qalın yerinə çatdı. Bir də gördü bir şey od tutub yanır. Kişi yaxına gedib gördü alovun içində bir qutu var. Bu qutunun içindən səs gəlir.
– Ay aman, kömək eləyin, məni bu alovun içindən qurtarın!
Həmid kişi çox rəhmli adam idi. Ürəyi yandı. Özünü alovun içinə atıb qutunu kənara çıxartdı. Qutunun ağzını açan kimi, içindən bir ilan çıxıb, kişinin boğazına dolandı, qışqırıb dedi:
– Səni elə vuracağam ki, parça-parça olasan.
Kişi yalvarıb dedi:
– İlan qardaş, insaf elə, mürvət elə. Mən səni ölümdən qurtardım, sənə yaxşılıq elədim. Yaxşılığın əvəzini vermirsən vermirsən, tay məni niyə vurursan? Məndən əl çək, bir bölük çolma-çocuğum var.
Onları yetim qoyma!
İlan onun boğazını sıxıb dedi:
– Nahaq yerə mənə yaxşılıq eləmisən. Niyə, bilmirdin ki, biz nəsil yaxşılıq qabağında pislik elərik? Yaxşılığın əvəzində səni vurub balalarını yetim qoyacağam.
Kişi dedi:
– A ilan qardaş, gəl sən bu daşı ətəyindən tök. Bu dəfə yaxşılığın qabağında pislik eləmə, adətini poz, məni vurma.
İlan dedi:
– Üz vurma, səni vuracağam. Mən qaydanı poza bilmərəm.
Kişi naəlac qalıb dedi:
İlan kişinin sözünə razı oldu. Kişi qutunu da götürüb ilan boğazında yola düşdü. Az getdi, çox getdi, bir bayquşa rast gəldi. Kişi bütün əhvalatı bayquşa nağıl eləyib dedi:
– Bayquş qardaş, bizim şərimizi kəs. De görək, bu yaxşılığın qabağında ilan məni vurmağa haqlıdırmı?
Bayquş bərkdən ulayıb dedi:
– Əlbəttə, vurmağa haqlıdı. Siz insan nəslinin yaxşılığının qabağında pislik eləmək lazımdı. Sizdən mənim də ürəyim yaralıdı. Məni qoymursunuz ulayıb istədiyim yerləri xaraba qoyam. Mən dağıdıram, siz tikirsiniz. İlan qardaş, bunu elə vurarsan ki, parça-parça olar.
İlan istədi Həmid kişini vursun. Həmid kişi şərtlərini onun yadına salıb dedi:
– Bizim hələ iki şərimiz qalıb, aman ver.
İlan razılaşdı. Həmid ilan da boynunda yola düşdü. Bir qədər gedəndən sonra bir canavara rast gəldi. Kişi dedi:
– Ay canavar lələ, bu ilan alov içində yanırdı. Mən onun köməyinə çatdım, özümü alovun içinə salıb onu ölümdən qurtardım. Bu yaxşılığın qabağında ilan deyir səni vuracağam. Sən nə deyirsən, bu haqlıdırmı?
Canavar bərkdən ulayıb dedi:
– Əlbəttə, haqlıdı. O, sənə böyük xətir qoyub ki, hələ bu vaxta kimi vurmayıb.
Kişi dedi:
– Canavar qardaş, düz demirsən. Məgər yaxşılıq eləyənə pislik elərlər.
Canavar dedi:
– Mən düz deyirəm. İlan ondan ötrü haqlıdır ki, bu insanlardan mənim də ürəyim yaralıdı. Qoymurlar istədiyim qoyunu, quzunu yeyəm. Məni görəndə vurub öldürürlər. İndicə bir sürüyə təpindim.
İlan Həmid kişiyə dedi:
– Eşitdin ki, bu da ikinci şər. İndi düş yola üçüncü şərə gedək.
Kişi tülküyə baş əyib dedi:
– Salam-əleyküm, tülkü baba, xoş gördük.
Tülkü yuxarı tullanıb dedi:
– Əleyküm-əssəlam, ay topqarasaqqal kişi! Xoş gəlmisən, beş gətirmisən.
Bu ilanı boynuna dolayıb, hara belə gedirsən?
Kişi dedi:
– Ay tülkü baba, bu ilan meşədə alov içində yanırdı. Mən onun imdadına çatıb ölümdən qurtardım. Bu yaxşılığın qabağında deyir “Səni vuracağam”. İndi sən şərimizi kəs, görək bu məni vurmağa haqlıdı, ya yox?
Tülkü bərk qəzəbləndi, gözlərini bərəldib dedi:
– Gözünün içinə qədər yalan danışırsan. Bu yekəlikdə ilan heç vaxt o qutuya sığmaz. İlan qardaş, sən qutuda idin, yoxsa bu kişi sənə böhtan atır?
– Yalan demir, mən qutuda idim.
Tülkü dedi:
– Sən də yalan deyirsən. Sən heç vaxt o qutuya sığmazsan. Şahidinizi göstərin, şərinizi kəsim.
İlan hirslənib dedi:
– A tülkü baba, nə şahid? Şahid bu qutu. İstəyirsən içərisinə girim, bax gör sığıram, yoxsa sığmıram.
Tülkü dedi:
– Yaxşı, onda razıyam. Amma heç ağlım kəsmir ki, sən bu qutuya sığasan. Şərinizi kəsərəm, bu kişini buradaca vurarsan ölər. Üç gündü ki, dilimə ət dəyməyib, acından qarnım cur-cur curuldayır. Bir az ətindən mən yeyərəm.
İlan dedi:
– A kişi, qutunu yerə qoy.
Kişi qutunu yerə qoydu. İlan qutunun içinə girib qıvrılan kimi, tülkü cəld qutunun ağzını örtdü və kişiyə dedi:
– A kişi, yaxşılığa yaxşılıq hər kişinin işidi. Amma yamanlığa yaxşılıq hər ötənin işi deyil. Fürsəti fövtə vermə, bu gavuru tez öldür, canın qurtarsın.
Kişi o saat bir tonqal ocaq qaladı, qutunu götürüb alovun içinə atdı.
İlan nə qədər qışqırdı, yalvardı, onun sözünə baxan olmadı. İlan qutu ilə bərabər yanıb kül oldu. Kişi tülküyə dua, alqış eləyirdi ki, birdən ovçuların qıyhaqıy səsi, tazıların hürüşməsi eşidildi. Tülkü əl-ayağa düşüb kişiyə dedi:
– A kişi, o ovçular məni axtarırlar. Mən onların əlindən qurtarıb buraya gəlmişəm. Sənə yaxşılıq eləyib ölümdən qurtardım, əvəzində sən də mənə yaxşılıq elə, məni gizlə.
Kişi ovçulara salam verib dedi:
– Ovçu qardaşlar, mən çoxdandı ki, bu hiyləgər tülkünün dalınca gəzirdim, Amma ki, tuta bilmirdim. Çox yaxşı oldu ki, siz onu tutdunuz.
Bunu mənə verin.
Ovçular soruşdular:
– Tülkü sənin nəyinə gərəkdi?
Kişi dedi:
İstəyirəm onun dərisini özüm soyam, içərisinə saman doldurub saxlayam.
Gündə bir dəfə ona baxam ki, ürəyim soyuya.
– Ay namərd insan, heyif mənim sənə elədiyim yaxşılığa. Belə bilsəydim, heç səni ilanın əlindən qurtarmazdım, qoyardım vurardı.
Həmid kişi dedi:
Sonra üzünü ovçulara tutub dedi:
– Qardaşlar, neçə istəyirsiniz verim, bunun dərisini soyub mənə verin.
Ovçulardan biri bıçağını çıxartdı. Tülkünü yerə yıxdı, dərisini boğazından çıxartmaq istəyəndə, Həmid kişi dedi:
Ovçu dedi:
– Bəs necə soyum?
Həmid kişi soruşdu:
– Bir mənə deyin görüm, siz bu tülkünün dərisinə, bir də onu soymaq üçün çəkdiyiniz zəhmətə məndən neçə alacaqsınız?
Ovçu dedi:
– On tümən.
Həmid kişi on beş tümən pul çıxardıb ovçuya verdi, dedi:
Ovçular pulu alıb getdilər. Elə ki gedib gözdən itdilər, Həmid kişi tülküyə dedi:
– Tülkü qardaş, sən mənə yaxşılıq eləmişdin, mən də sənin xəcalətindən çıxdım. Get, yaşa!
Tülkü də ona kömək elədi. Həmid kişi şələsini dalına alıb evlərinə getdi. Tülkü də balalarının yanına qaçdı."
"Biri var idi, biri yox idi, bir qoca kişi var idi. Bu qoca kişinin bircə sözü var idi, hər kəsi görsə ona deyərdi: “Yaxşılara yaxşılıq eylə, pislərə öz pislikləri kifayətdi”.
Bir gün padşah səfərdən gəlirdi. Yolda bu qocaya rast gəldi. Padşah çox tədbirli adam idi. Gördü ki, bu qoca öz-özünə danışır. Padşah atını onun yanına sürüb dedi:
– Ay qoca, öz-özünə nə danışırsan? Olmaya bir dərdin var?
Qoca padşahın üzünə baxıb dedi:
– Ey padşah, yaxşılara yaxşılıq elə, pislərə öz pislikləri kifayət edər.
Padşah bu sözü çox bəyəndi, dedi:
– Qoca, bu sözü sabah gəlib mənim yadıma salarsan.
Padşah yola düşüb getdi.
Sabah oldu, qoca durub getdi padşahın qapısına, padşah da qapıçılara tapşırmışdı ki, bu sifətdə, bu libasda bir qoca gələcək, onu mənim yanıma buraxarsınız. Qapıçılar da qocanı içəri buraxdılar. Qoca girdi padşahın hüzuruna, dedi:
– Ey padşah, yaxşılara yaxşılıq elə, pislərə öz pislikləri kifayət edər.
Padşah ona bir söz demədi. Qələmi aldı, bir kağıza bir neçə kəlmə qaraladı, möhürlədi, verdi qocaya, dedi:
– Aparıb verərsən burda yazılan şəxsə, sabah gələrsən bu sözü mənim yadıma salarsan.
Qoca möhürlü kağızı aparıb çatdırdı yazılan adama. Gördü ki, çox böyük adamdı. Kağızı açdı oxudu, gördü padşah yazıb ki: “Hərgah məni istəyirsən, bu qocaya bəxşiş verərsən”. Haman böyük adam qocaya çoxlu mal-dövlət verib yola saldı.
Bu qocanın da bir xasiyyəti vardı ki, əlinə nə düşsəydi, qabağına çıxan fağırlara paylardı. Bu verilən mal-dövləti oradaca payladı yetimə-yesirə. Sabah oldu, qoca kişi getdi padşahın hüzuruna, dedi:
– Ey padşah, yaxşılara yaxşılıq elə, pislərə öz pislikləri kifayət edər.
Padşah genə qələmi götürdü. Bir kağıza bir neçə kəlmə qaraladı, möhürlədi, verdi qocaya, dedi:
– Apar ver adı yazılana, sabah genə gəl mənim yanıma, bu sözü mənim xatirimə sal.
Qoca kağızı götürüb apardı sahibinə, genə gördü çox mötəbər adamdı. Bu adam kağızı açdı, gördü, yazılıbdır ki: “Hərgah mənim xatirimi istəyirsən, bu qocaya bəxşiş verərsən”.
Bu adam da dünənki adam kimi, qocaya çoxlu mal-dövlət bağışladı, razı edib saldı yola.
Qoca da öz adəti ilə bu mal-dövlətin hamısını payladı qabağına çıxan şil-kütə.
Bu tərəfdən sizə xəbər verim padşahın qapı vəzirindən.
Bu vəzir çox nanəcib adam idi. Bir kişiyə yaxşılıq olmasına razı olmazdı, peşəsi ondan-bundan padşaha yalan xəbərçilik etmək idi. Elə ki, gördü qocaya padşahın çox iltifatı var, xainliyi tutdu, bir hiylə eləmək
fikrinə düşdü. Gəlib padşaha dedi:
– Haman qoca ki, sənin hüzuruna gəlib-gedir, kənarda belə deyir ki, padşahın ağzından pis iy gəlir.
Elə ki padşah bu sözü eşitdi, çox qəzəbləndi, dedi:
– Hərgah bu sözü qoca demiş olsa, mən ona elə tənbeh elərəm ki, başqasına da ibrət olar. Amma qocadan belə nalayiq söz çıxmaz.
Vəzir dedi:
Doğru olsa, qocaya cəza verərsən.
Padşah qəbul etdi.
İndi xəbər verim vəzirin hiyləsindən. Qocanın adəti idi, genə sabah tezdən padşahın hüzuruna gəlməyə üz qoydu. Vəzir onu yolda görüb dedi:
– Ay qoca, görürəm sən yaxşı adamsan, padşahın da sənə hörməti var, nə olar ki, bizim də evimizə təşrif gətirib bir loğma çörəyimizi qəbul edəsən.
Qoca bu sözü qəbul edib getdi vəzirin evinə. Vəzir ona çoxlu sarımsaqlı xörəklər verdi. Sarımsağın qoxusundan ona yaxınlaşmaq olmurdu.
Qoca xörəyi yeyib getdi padşahın hüzuruna. Padşah imtahan etmək üçün qocanı yaxın gəlməyə çağırdı. Qoca ağzından sarımsaq qoxusu gəldiyinə görə padşahdan kənar durmaq istədi. Padşah genə çağırdı.
Qoca yaxınlaşdı, amma əli ilə ağzını örtdü. Padşah bu hal ilə vəzirin sözünə inandı.
– Bu kağızı gətirən adamı iki şaqqa edib şəhərin darvazasından asdırarsan və üstünə yazarsan ki, böhtan atan adamın cəzası budu.
Kağızı genə möhürlədi verdi qocaya. Qoca çıxdı getdi. Vəzir baxdı gördü ki, qoca genə əlində kağız gəlir, belə güman etdi ki, bu kağızı da padşah bəxşiş üçün yazmışdır. Vəzir tamahkar bir adam idi, tamah ona güc verdi. Qocadan o kağızı almaq məqsədilə dedi:
– Ey qoca, padşahın sənə hörməti çoxdu, olar ki, o kağızı verəsən mənə, bəxşişi bu dəfə də mən alım?
– Ey vəzir, mənə dünya malı lazım deyil, mən bu dövləti alıb acyalavaclara paylayıram. Budu, al kağızı, apar bəxşişi al.
Vəzir kağızı aldı, düşdü yola. Çatdı şəhər hakiminin yanına, padşahın kağızını ona verdi.
Şəhər hakimi elə ki, möhürü açdı, kağızı oxudu, təəccüblə vəzirə baxdı. Vəzir çox şadlıq ilə bəxşiş gözləyirdi ki, tərsinə çıxdı, birdən hakim əmr elədi, vəziri tutub qolunu bağladılar. Vəzir halı belə görəndə ağlayıb dedi:
– Ey hakim, bu iş səhv olub, o adam mən deyiləm, başqa adamdı.
Padşahdan soruş, sonra məni öldürt. Hakim dedi:
Mən padşahın əmrini poza bilmərəm, mənə borc deyil ki, padşahdan soruşam. Padşah yazıb ki, bu kağızı gətirən adamı iki şaqqa edib şəhər darvazasından asarsan. Mən də borcluyam əmri yerinə yetirəm.
Hakim əmr elədi vəziri iki şaqqa edib şəhərin darvazasından asdılar.
Üstünə də yazdılar ki: “Böhtan deyənin cəzası budu”.
İndi xəbər verək padşahdan. Padşah eşitdi ki, şəhərdə bir adam iki şaqqa edilibdir. Qoca yadına düşdü. Çox qəmləndi. Tutduğu işdən peşman oldu. Sabah çox məyus oturmuşdu, bir də gördü ki, genə qoca girdi içəri, dedi:
– Ey padşah, yaxşılara yaxşılıq elə, pislərə öz pislikləri kifayət edər.
Padşah çox təəccüb elədi, dedi:
– Ey qoca, bu necə əhvalatdı? Səni öldürməyiblərmi?
Qoca dedi:
– Dünənki kağızı kimə verdin?
Qoca dedi:
– Dünən kağızı məndən qapı vəziriniz istədi. Mən də verdim ona ki, bəxşişi o alsın.
– Bəs dünən səni mən çağırdım. Sən nə səbəbə mənim yanıma gəlmək istəmədin? Gələndə də əlinlə ağız-burnunu örtdün?
Qoca əhvalatı ona nağıl eləyib dedi:
Elə ki padşah əhvalatı tamam öyrəndi, bildi ki, bu işlər vəzirin hiyləsi imiş, qocanın günahı yox imiş. Qocaya öz xəzinəsindən çoxlu mal, dövlət bağışladı, dedi:
– Qoca, daha zəhmət çəkib mənim hüzuruma gəlmə, çünki daha sən dediyin sözlərin nəticəsini gördüm."
"Biri vardı, biri yoxdu, bir padşahın ölkəsində bir ovçu, onun da bir arvadı vardı. Ovçu çox kasıb güzəran keçirirdi. Bütün dağları, meşələri, çölləri gəzirdi, dolanırdı, ancaq ki, gündə bir quş vururdu. Bu quşu bazarda qəpik-quruşa verirdi, çörək alırdı, arvadıynan yarı qarını ac, yarı qarını tox dolanırdılar. Ovçunun arvadı bir qarın fətirə varlıların qapısını süpürərdi, zibilini atardı.
Bəli, bir gün ovçu çox gəzdi, dolandı, ov tapmadı, axırda bir böyük dağın başına çıxdı. Ov axtarırdı ki, birdən böyürdən bir pələng çıxdı.
Arvad həmli idi. Kişi öləndən bir neçə ay sonra, bari həmlini yerə qoydu, bir gözəl oğlan doğdu. Qohum-qonşu yığılıb oğlanın adını İbrahim qoydular. Nağılda vaxt tez başa gələr, ay dolandı, il keçdi, İbrahim gəlib on yaşa doldu. Bir gün İbrahim anasından soruşdu:
– Ana, mənim atam varmı? Varsa hardadı, nə iş görür? Mənə söylə!
Anası oğluna cavab verdi:
Oğul, sənin atan var idi, özü də ovçu idi. Dağda öldü.
İbrahim dedi:
– Ana, atamdan nə nişanə qalıb?
– Bala, o çox kasıb idi, ondan heç bir nişanə qalmayıb. Ancaq ondan bir cələ, bir də bir tütək qalıb.
İbrahim dedi:
– Onlar hardadı?
Anası cavab verdi:
– Bala, sandıqdadı.
İbrahim dedi:
– Ana, onları çıxart görüm.
Anası sandığın ağzını açıb, cələ ilə tütəyi çıxartdı, İbrahimə verdi.
İbrahim cələynən tütəyi alıb öpüb gözünün üstünə qoydu dedi:
– Ana, mən də atamın sənətini işlədəcəyəm, ovçu olacağam. Əslini itirən haramzadadı.
Anası dedi:
– Oğul, bu ovçuluq bir sənət deyil, atan ax-ufnan ömrünü başa verdi. Bundan əl çək, ayrı sənət dalınca get.
İbrahim razı olmadı, sözünün üstündə dayandı. İbrahim ovçuluqnan məşğul oldu. Üç öynə yeməyi bir eləyirdilər. Bəzən də günlərlə ac qalırdılar. Bu minvalnan bir neçə il gəldi keçdi. Bir gün İbrahim nə qədər ov axtardı tapa bilmədi. O, bu meşəni birinci dəfə idi ki, görürdü.
– Bala, bu gözəl quşu hələ satmayaq. Bir az saxlayaq, sonra satarıq.
İbrahim bu sözü Allahdan istəyirdi. Ana-bala bir qəfəs qayırıb quşu içərisinə saldılar. Bir neçə gün gəlib keçdi. Quş bir yumurta yumurtladı.
Baxdılar ki, bu yumurta o qədər gözəldi ki, hər rəng çalır. İbrahimin anası dedi:
– Bu yaxşı oldu, yumurtanı aparıb sataram.
Arvad yumurtanı aparıb, qonşuluqlarında olan sövdəgərə satdı.
Sövdəgər baxdı ki, gözəl yumurtadı, dedi:
– Arvad, bu yumurtadan genə də gətir, sənə çox pul verim, kefnən dolanın.
Arvad sövdəgərə dua-sana eləyib sevinə-sevinə evlərinə gəldi.
Eşit sövdəgərdən.
Sövdəgər bu yumurtanı götürüb padşaha ənam apardı. Padşah ömründə belə gözəl yumurta görməmişdi.
Sövdəgəri aparıb xəzinəyə saldılar, bacardıqca qızıl götürüb, xəzinədən çıxdı. Belə-belə bu kasıb sövdəgər varlanıb sövdəgərbaşı oldu.
Bir sövdəgər onun qabağına keçə bilmədi. Yer qulaqlı olar, bu əhvalatı İbrahimnən anası eşitdilər.
İbrahim dedi:
– Ana, yumurtaları özüm padşaha aparacağam. Bu zalım oğlu bizi aldadırmış.
– Gərək padşahdan aldığın pulun yarısını mənə verəsən.
İbrahim dedi:
– Tay məni aldatdığın bəsdi. Bir quruş da vermərəm.
Sövdəgər ona həsəd bağladı, ürəyində kin saxladı. İbrahim evə gəlib, keflə dolanmaq binasını qoydu. Hər iki gündən bir padşaha yumurta aparıb çoxlu qızıl aldı, az zaman içində varlandı.
Sövdəgərin ürəyindən kin çıxmırdı, az qalırdı ki, bağrı çatlasın. O, İbrahimin başını batırmaq fikrinə düşdü. Düz padşahın yanına gəlib dedi:
Şah sağ olsun, İbrahim yumurta gətirəndə alma, əmr elə ki, bunu yumurtlayan quşu gərək mənə verəsən. Quşu al, qoy öz evində yumurtlasın.
Bu söz padşahın ağlına batdı, sövdəgərə afərin söylədi. Bəli, sabah İbrahim genə bir neçə yumurta götürüb, gətirdi verdi padşaha. Padşah yumurtaları almayıb dedi:
– Gərək bu yumurtaları yumurtlayan quşu mənə gətirəsən.
İbrahim dedi:
– Şah sağ olsun, yumurtaları mən meşədən tapıram. Quşu hardan tapıb sənə gətirim?
Şah qəzəblənib dedi:
– Bilmirəm, sənə üç gün möhlətdi, quşu gətirməsən, boynunu vurduracağam.
İbrahim əli qoynunda anasının yanına gəlib, əhvalatı ona nağıl elədi. Anası ona təskinlik verib dedi:
– Oğul, padşahnan padşahlıq eləmək olmaz, istəyir, ver getsin.
Üç gün tamam oldu. İbrahim könüllü-könülsüz quşu götürüb, apardı padşaha verdi. Padşah əmr elədi, İbrahimi xəzinəyə saldılar.
Çoxlu qızıl götürüb evinə gəldi. İbrahim çox varlandı. Sövdəgər gördü ki, xeyr a, İbrahim varda onu keçib. Fikirləşdi ki, bunun başını tez batırmaq lazımdı. Sövdəgər padşahın yanına gedib dedi:
– Bu quş həftədə üç dəfə yumurtlayır. Bir azdan sonra yumurtadan kəsiləcək, çünki xoruzu yoxdu.
Padşah dedi:
– Mən nə eləyim, xoruzu hardan alım?
Sövdəgər dedi:
Padşah sövdəgərin fikrinə bərəkallah deyib, İbrahimi barigaha çağırtdırdı, dedi.
– Gərək bu quşun xoruzunu da gətirəsən.
İbrahim dedi:
Padşah acıqlanıb dedi:
– Uzun danışma, sənə üç gün möhlətdi, gətirməsən, başını bədənindən qoparacağam.
İbrahim kor-peşman anasının yanına gəlib əhvalatı ona söylədi.
Anası onu sakit eləyib dedi:
İbrahim çar-naçar quşu tutduğu meşəyə gəldi. Cələni qurub, tütəyi çaldı, ya baxt, səndən mədəd, o quşun xoruzu gəlib cələyə düşdü. İbrahim quşu gətirib padşaha verdi. Padşah ona çoxlu qızıl verdi. İbrahim qızılları yığışdırıb evinə gəldi. Ana-bala kefnən gün keçirməkdə oldular. Bunu sövdəgər eşitdi, az qaldı bağrı çatlasın. Öz-özünə dedi:
“yaxşı, səni elə yerə göndərtdirim ki, heç meyitindən də xəbər verən olmasın”. Fikirləşdi ki, filan devin məkanında bir bağ var, bu bağda bir gül var ki, dünyada ondan gözəl gül yoxdu. Həmişə gün çıxanda açır, min rəng verir, min bir ətir səpir. Amma çifayda, o bağın yolu yoxdu, barı içindədi, hər kim içəri ayaq qoyursa dev onu öldürür. İbrahimi o gül üçün göndərtdirim, gedib orda devin əlində ölsün”. Sövdəgər bu fikirnən düz padşahın yanına gəlib, ədəbnən görüş eləyib dedi:
Padşah dedi:
– Sövdəgər, bəs mən o gülü hardan tapım?
Sövdəgər dedi:
– İbrahimi göndər, gedib gətirsin, o, yerini bilir.
Şah əmr elədi, İbrahimi gətirdilər. Şah üzünü ona tutub dedi:
İbrahim dedi:
– Şah, mən o gülün adını da eşitməmişəm, harda olduğunu da bilmirəm.
İnsaf elə, bu qədər zülm olmaz.
Şah dedi:
– Bilmirəm, gülü səndən istəyirəm. Sənə qırx gün möhlətdi. Tez get, dayanma.
İbrahim əli qoynunda kefsiz, anasının yanına gəlib əhvalatı ona nağıl elədi, başladı ağlamağa. Anası onu sakit eləyib dedi:
– Oğul, o gül qara devin məkanında, bağdadı. Özü də gedər gəlməz yoldadı. Ora gedən adamların heç biri geri qayıtmayıb. Allaha təvəkkül, düş yola, gün çıxan tərəfə get, bəlkə tapa bildin.
Anası yol tədarükü gördü. Ana-bala ağlaşıb, öpüşüb bir-birindən ayrıldılar. Nağıl dili yüyürək olar, amma iş yüyürək olmaz. İbrahim üç il yol getdi, mənzil keçdi, axırda gəlib gül olan bağın yanına çıxdı. Bu bağın yanında yeddi gün, yeddi gecə dolandı, içəri girməyə yol tapmadı. İbrahim bir gün bağın yanında oturub qəm dəryasına batmışdı, bir də gördü budu bir dev gəlir, elə bil bir dağ yerindən qopub. İbrahim tez gizlənib gözləməyə başladı. Dev hasarın yanına gəldi, iki barmağıynan işara elədi, o saat hasar yarıldı, yol açıldı. Dev içəri girəndə İbrahim də xəlvətcə içəri girdi, dev onu görmədi. Hasar yenə qovuşdu. İbrahim devi güddü, gördü dev gedib bir binaya girdi. İbrahim də onun dalınca getdi. Dev gedib bir otağa çıxdı, burda bir gözəl qız vardı ki, gün kimi işıq verirdi. Dev başını qızın dizinin üstünə qoyub yatdı.
İbrahim gizlindən çıxdı, qız onu görən kimi dedi:
– Ay aman, tez çıx get, dev durub səni parça-parça edəcək.
İbrahim dedi:
– Heç hara getməyəcəyəm. Niyə gəlmişəm ki, niyə də gedəm.
– Buraya nə üçün gəlmisən?
– Gəlmişəm səni aparam. Neçə ildi ki, səndən ötrü gəzirəm.
– Get o otaqda gizlən, sabah dev çıxıb gedəcək, onda danışarıq.
İbrahim gedib qız göstərdiyi otaqda gizləndi. Sabahı gün dev yuxudan ayılıb dedi:
– Adam-badam iyisi gəlir, çaqqala-badam iyisi gəlir. Buralara adam gəlmişdi, yerini de.
Xurşid xanım gülə-gülə dedi:
– Yəqin gəzdiyin yerlərdə adam yemisən, iyi hələ də burnunda qalıb. Burda adam nə gəzir?
Dev onun sözünə inandı, tez çıxıb getdi. Xurşid o saat oğlanı çağırdı, dedi:
– Dev axşam qayıdacaq, gəl biz tez qaçaq. Devin bir bərk yüyürən atı var, onu minərik, bəlkə Allah yar oldu, dev bizi tuta bilmədi.
Dev qayıdıb gördü Xurşid yoxdu, tövləyə gedib gördü, at da yoxdu.
– Geri bax, gör nə görürsən?
İbrahim geri baxıb dedi:
Uzaqda qara duman görünür. Xurşid dedi:
– Ay aman, atı qamçıla, o qara duman devdi, gəlir.
İbrahim atı qamçıladı, bir neçə gün də qaçdılar.
Xurşid genə dedi:
– İbrahim, geri bax, gör indi nə görürsən?
İbrahim geri baxıb dedi:
– Çox qaranlıq, çovğun, çiskin görünür, külək əsir, qarmaqarışıq səslər eşidilir.
Xurşid dedi:
– Ay aman, dev lap yaxınlaşıb, qorxu var, atı bərk sür. İbrahim atı qamçıladı. Bir neçə gün də yol getdilər.
– İbrahim, geri bax, gör indi nə görürsən?
İbrahim geri baxıb dedi:
– Qara duman lap yaxına gəlib, bizi bürümək istəyir, qara yağış yağır, külək əsir.
Xurşid dedi:
– İbrahim, qara duman devdi, yağışnan külək də onun şallağından qalxan tozdu. Ölüm vaxtıdı, bərk sür!
İbrahim atı daha da qamçılayıb bərk sürdü. Bir müddət yol getdilər.
Xurşid dedi:
– İbrahim, bax, gör indi nə görürsən?
İbrahim geri baxıb dedi:
Xurşid dedi:
– İbrahim, tay devin sərhədindən çıxmışıq. O daha bizə çata bilməz, atı yavaş sür.
Bəli, onlar gecəni gündüzə qatıb, gedib İbrahimin evinə çıxdılar.
Anası oğlunun salamat gəlməsinə çox sevindi, onların üzündəngözündən öpdü, şadyanalıq etdi, ac qarınları doyurdu, yalavac əyinləri geyindirdi. İbrahimin başı kefə qarışdı, padşah-zad hamısı yadından çıxdı.
Xurşid İbrahimə dedi:
– Burada elə bir ev tikdirərsən ki, heç padşahda olmasın.
İbrahim ustaları, bənnaları çağırdı. Ev tikdirməyə başlayanda, birdən yadına düşdü ki, ey dili-qafil, bəs mən padşah üçün gül gətirməyə getmişdim? Başım qarışıb gətirməmişəm, padşah boynumu vurduracaq.
İbrahim ustaları ev tikdirməyə göndərdi. Özü evə gəlib qəmgin əyləşdi. Xurşid onu qəmli görüb dedi:
– Ey mənim sevgilim, qəmə batmağının səbəbi nədi?
İbrahim əhvalatı qıza nağıl eləyib dedi:
– Mən padşaha solmayan gül gətirməyə getmişdim, yadımdan çıxıb gətirməmişəm. Xurşid gülüb dedi:
– Elə bunun dərdini eləyirsən?
İbrahim dedi:
– Bu az dərddirmi? Padşah yəqin məni öldürəcək, əlim səndən, anamdan üzüləcək.
Xurşid dedi:
– Bura bir məcməyi gətirin.
Bir məcməyi gətirdilər. Xurşid əlini burnuna vurdu, hər burun deşiyindən məcməyiyə bir damcı qan düşdü. Bu qan o saat dönüb oldu solmayan gül. İbrahim onları götürüb sevinə-sevinə apardı padşaha verdi. Padşah ona bu dəfə də çoxlu ənam verdi. Sövdəgər bu xəbəri eşitdi, kefi qarışdı. O, fikirləşdi ki, İbrahimi elə yerə göndərmək lazımdı ki, ölüb oralarda qalsın, ya da padşah deyəni bacarmasın, padşah onu öldürsün.
Padşahın yanına gəlib dedi:
– Şah, İbrahim hər yerə gedə bilir, hər şeyi bacarır. Onu göndər o dünyaya, getsin atandan-anandan xəbər gətirsin. Gör nə təhər dolanırlar.
Bu söz padşahın ağlına batdı. İbrahimi yanına çağırıb dedi:
– Gərək o dünyaya gedib, mənim atamdan-anamdan xəbər gətirəsən.
– Ey şah, o dünyaya da getmək olarmı? Ürəyində rəhm olsun.
Padşah çığırıb dedi:
– Bilmirəm, gərək gedib gətirəsən.
İbrahim kefsiz evə gəldi, əhvalatı Xurşidə danışdı. Xurşid dedi:
– İbrahim, o padşah çox ağılsızdı. Heç qorxma, get bir il bir başqa ölkədə dolan, sonra gəl de ki, salamatdılar, özləri də cənnətdədilər.
Bəli, İbrahim anasıynan, Xurşidnən öpüşüb, görüşüb ayrı bir padşahın ölkəsinə getdi, məktəbə girib oxudu, dünyada olan yetmiş iki dili öyrəndi. Sonra qayıdıb, padşahın yanına gəldi dedi:
Padşah ata-anası üçün çox ağladı, sonra vəkilnən sövdəgəri yanına çağırıb dedi:
– Gərək gedib görəsiniz atamla anamın gizlin sözləri nədi. Mənə xəbər gətirəsiniz.
Sövdəgər bildi ki, başqasına qurduğu iş, öz başına gəlir. Nə qədər yalvar-yapış elədi, padşah onlardan əl çəkmədi. Axırda sövdəgər bütün var-yoxunu yığıb İbrahimin evinə gətirdi, ona etdiyi xəyanətlərdən əl çəkdiyini söyləyib dedi:
İbrahim dedi:
– Yeddi ağaclıqda bir quyu var, özünüzü onun içinə atarsınız.
Sonra quyunun içi ilə gün batan tərəfə bir il yol gedib ora çıxarsınız.
Padşahın atasıynan anası cənnətin lap orta göbəyindədilər.
Sövdəgər dedi:
– O quyunu bizə göstər.
İbrahim onları bir dərin quyunun başına apardı. Onlar gözlərini yumdular, özlərini quyuya atıb öldülər. Padşah bir müddət gözlədi, vəkilnən sövdəgər gəlmədi. Onun səbir kasası doldu, dözə bilməyib quyunun başına gəldi, özünü quyuya atıb öldü.
İbrahim çox şad oldu, qırx gün, qırx gecə toy eləyib, Xurşid xanımnan dövran sürdü."
"Bir şəhərdə bir yetim qız varıymış. Bu qızın heç kimi yoxuymuş. Qız o qədər gözəliymiş ki, bir baxan deyərmiş ki, nə olaydı ona bir də baxaydım. Elə bil ki, huri-mələk, şəhla gözlü, şirin sözlü, hilal qaşlı, balınc döşlü, fındıx burunlu, açıq alınlı, güləbatın ətəyi, dili bal pətəyi, dişləri inci, gəl məni gör, dərdimnən öl... Bu yetim qız abır-ismətnən dolanırmış.
Bir gün qız bulaxdan su doldurduğu yerdə şəhər darğası qızı görür.
Qızın gözəlliyinə vurulur. Öz-özünə deyir: “Nə olur-olsun, gərək o qızı alam”. Darğa qızın dalına düşüb əhvalatı qıza söyləyir:
– Mən səni almaq istəyirəm.
Qız deyir:
– Ay darğa, sən yekə kişisən, özü də evdə arvad-uşağın var, sürsüfətindən də lap əntərə oxşayırsan, mən sənə getmərəm.
Darğa deyir:
Qız deyir, darğa deyir, qız razı olmur ki, olmur. Axırda darğa deyir:
– Bax, mənə gəlirsən gəl, gəlmirsən gedib qazının1 yanına sənə şər atacam ki, mənim danamı oğurlayıbsan.
Qız deyir:
Darğa bir-iki toyux-cücə də götürüb gedir qazının yanına, üzünə hiylə niqabın geyib deyir:
– Qazı ağa, filan qız mənim danamı oğurlayıb, ona ağır cəza ver.
Qazı toyux-cücəni görən kimi baş üstə deyib o saat qızı çağırtdırır:
– Ay qız, utanmırsan, kişinin danasını oğurlayırsan?
– Ay qazı ağa, sən nə bilirsən ki, mən onun danasını oğurlamışam?
– Kişi özü deyir.
– Nə olsun ki, özü deyir, mən də özüm deyirəm ki, bu işdən xəbərim yoxdu, o mənə şər atır.
Qazı höcətliyinə salıb deyir:
– Ay qız, sənə deyirəm ki, kişi düz deyir.
Qız deyir:
– Qazı ağa, mən görürəm ki, səndə ədalət yoxdu. Heç şeydən xəbərin olmaya-olmaya bir şər-xətanın birinə inanıb adama cəza verirsən.
İndi ki, belə oldu, nə istəyirsən elə.
Qazı bir gözaltı qıza baxıb görür ki, zalım qızı elə bil bir ay parçasıdı.
Ürəyində öz-özünə deyir ki, bir təhər darğanı əksəm, elə bu qızı özüm alaram. Üzünü darğaya tutub deyir:
– Darğa, sən haqlısan, indi dur get evinə, mən bunun tənbehin özüm eləyərəm.
Darğa durub gedəndən sonra qazı deyir:
– Qızım, özün görürsən sənin cəzan böyükdü. Gəl sən mənə arvad ol, taxsırınnan keçim.
Qız deyir:
– Qazı ağa, mən oğru deyiləm, zornan məni taxsırlandırırsan, bir də lap oğru da olsam, heç sənə ərə gəlmərəm, babam yerində kişisən.
Qazı ayağa durub başlayır qıza əl atmağa. Qız görür ki, yox, qazı hadağadan çıxıbdı, ona bir şillə çəkib deyir:
– Kafdar, əlini özündə saxla!
Qız qazını vurub qapıdan çıxandan sonra qazı görür ki, gedib camaatın yanında onu biabır eləyəcək, tez durub başı odlu gedir padşahın yanına:
– Padşah sar olsun, burda bir qız var, hər yerdə yalannan yayır ki, padşah pis adamdı. Mən də çağırıb istədim ona cəza verəm, başladı mənə şər atmağa.
Padşah o saat qızı yanına çağırtdırıb deyir:
– Ay qız, bu nə işdi? Sən məni pisləyirsən?
Qız başına gələn əhvalatı tamam-kamal padşaha danışır.
Padşah da yaman şorgöz adamıymış. Görür qız çox gözəldi. O saat bir könüldən min könülə aşiq olur qıza. Padşah deyir:
– Qızım, əgər mənə gəlsən səni öldürtmərəm.
Qız görür ki, hiylə işlətməsə, bunun əlindən qurtara bilməyəcək.
Deyir:
– Padşah sağ olsun, mən sənə ərə gedərəm, amma gərək heç kim hələ bu işi bilməsin. Sabah yox, biri gün axşam şər qarışanda gəl bizə, evdə təkciyəm, orda danışax.
Padşah bu işə razı olur. Qız ordan çıxıb gəlir qazının, darğanın yanına. Onları da tək-tək tutub deyir ki, sabah yox, birisi gün axşam şər qarışanda gəl bizə, evdə danışarıx.
Qız bunları burda qoyub gəlir evə, bir kənkan tapıb evin ortasında dərin bir quyu qazdırır. İki qara qazan da su qaynadır. Qız qonşularından bir qoca arvada da tapşırır ki, axşam şər qarışanda gəl bizə, söhbət eləyək. Qız bu işləri görüb qurtarır. Vaxt gəlib çatır. Hamıdan qabax darğa gəlir Qız darğanı bir az dilə tutub başlayır söhbətə, elə bu vaxt birdən qapı döyülür. Darğa deyir:
– Kimdi gələn?
Qız deyir:
– Ərimdi!
Darğa deyir:
– Bəs mən neyləyim?
Qız deyir:
– Gəl səni gizlədim.
Qız darğanın belinə ip bağlayıb sallayır evin ortasındakı quyuya ki, burda qal, sonra çəkib çıxardaram. Qız darğanı quyuya sallayandan sonra durub qapını açır. Bu dəfə də qazı içəri girir. Qız bir az qazıynan söhbət eləyir. Birdən yenə qapı tıqqıldayır. İndi də qazı deyir:
– Bəs mən harda gizlənim?
Qız onun da belinə ip bağlayıb quyuya sallayır. Sonra qapını açıb padşahı içəri buraxır. Bir azdan sonra yenə də qapı döyülür. İndi də padşah qorxuya düşür. Qız padşahı da kəndirnən quyuya sallayır. Bu dəfə gələn qızın qonşuluğundakı qarı imiş. Qız qarını içəri çağırıb bir az ordan-burdan söhbət eləyir. Qarı deyir:
Qız deyir:
– Vallah bu evin ortasındakı quyuda çoxlu cür-cücü, ilan-çayan var, bu suyu qaynadıram ki, döküb onları yandıram.
Durub qarıynan qız qazanları sürüyə-sürüyə quyunun yanına gətirib suyu əndərirlər quyunun tərkinə, qaynar su padşahı, qazını, darğanı tamam yandırır.
Qarı durub gedəndən sonra qız baxıb görür ki, quyudakılar yanıb ölüblər. Kəndirin ucuna qarmax bağlayıb quyudan meyidləri bir-bir çəkib çıxardır, ağa bükür. Fikirləşir ki, mən bunları necə gizlədim? Elə bu fikirnən məhliyə çıxır, bir də görür ki, bir çoban qabarında da bir eşşək gedir. Tez çobanı çağırıb deyir:
– Çoban qardaş, mənim dədəm ölüb, aparıb onu basdırsan sənə pul verərəm, amma dərin yerə basdır, yaman üzlü ölüdü, çıxıb qəbirdən gəlməsin.
Çoban razı olur. Meyidi aparıb basdırır. Qız o gələnə kimi meyidin birini də kəfənləyib yerə uzadır. Çoban ölünü basdırandan sonra gəlib görür ki, kəfənli bir ölü da var.
Qız çobana deyir:
– Çoban qardaş, mən sənə demədimmi bu ölü yaman üzlüdü, onu dərin basdır ki, çıxıb qaçmasın.
Çoban deyir:
– Bacı, bu dəfə elə yerə aparacam ki, heç babası da gəlsə qaça bilməsin. Çoban meyidi eşşəyə yükləyib aparır bir dağın başında hündür bir qayadan atır yerə ki, əzilsin, sonra basdırsın. Çoban meyidi qayadan atanda demə qayanın altında bir molla namaz qılırmış. Molla görür ki, göydən ölü tökülür. Namazı yarımçıq qoyub başlayır qaçmağa. Çoban qayanın başından baxıb görür ki, bir adam qaçır, elə bilir ölü dirilib qaçır, yüyürüb mollanı tutur.
– Səni gorbagor olasan, köpək oğlunun ölüsü, adamın da bir həyası olar. Niyə dirilib qaçırsan, – deyib çomağı endirir mollanın təpəsinə.
Molla tir kimi düşür yerə. Çoban yer qazıb mollanı basdırır.
Çoban gələnə kimi qız ölünün birini də kəfənləyib uzadır. Çoban içəri girən kimi qız deyir:
Çoban deyir:
– Bu zalım oğlu nə həyasızdı.
Çoban söyə-söyə ölünü eşşəyə yükləyib aparır bir dəyirmanın yanına. Meyidi salır dəyirmanın nodanına ki, çarxa ilişib tikə-tikə olsun.
Çoban deyir:
– Pa atonnan, əyə, bu nə həyasız ölüdü. Dəyirmanın gözünnən ölü saldım diri çıxdı.
Çoban yenə gəlir qızın yanına. Bu dəfə görür ki, daha ölü dirilib gəlməyib. Çoban qızdan haqqını alıb gedir. Qız da arxayın, asudə yaşayır.
Göydən üç alma düşdü, biri mənim, biri qızın, biri də çobanın."
"Biri varıymış, biri yoxuymuş, qədim zamanlarda bir padşah varıymış. Bu o qədər zülmkarmış ki, rəiyyət onun əlindən lap təngə gəlibmiş. Padşah öz tutduğu əməlləri bildiyinə görə həmişə camaatdan sayxın gəzərmiş. Başının ustünnən bir sərçə də uçanda elə bilərmiş ki, düşməndi.
Bütün fikri-zikri özünü qorumaqmış. Bir gün padşah yuxuda gördü ki, onu götürüb atdılar dəyirmanın boğazına. Qolu-qılçası qopub aralandı, bədəni də suda axa-axa getdi. Yuxudan ayılıb öz-özünə toxtax verdi ki, yəqin məni qara basır. Səhərisi gün gecə yatanda yenə həmən yuxunu gördü, bərk qorxdu. Sübh olcax vəzir-vəkili, bütün əyanları çağırıb yuxunu onlara söylədi. Yuxunu hərə bir cür yozdu. Axırda bütün rəmmalları çağırdılar. Qoca bir rəmmal fala baxıb dedi:
– Padşah sağ olsun, sənin taxt-tacın əlinnən çıxacax, özün də aləmdə rüsvay olacaxsan.
Padşah çox götür-qoydan sonra bu fikrə gəldi ki, taxt-tacdan əl çəkib bir qürbət ölkəyə getsin, bəlkə camaatın nəzərində rüsvay olmasın. Odu ki, arvadını, iki oğlunu götürüb bir gecə xəlvətcə qaçdı. Bunlar çox getdilər, az dayandılar, az gedib çox dayandılar, axırda bir meşəyə yetişdilər. Qarannıx qarışdığına görə meşədə qaldılar. Gecənin bir vaxtı bunların yanına bir kişi gəlib yalvardı ki, hal-qəziyyə bizim karvanımız bu yaxınlarda mənzil salıb, yanımızda bir həmli arvad var, ağrı çəkir, bizdən utanır, doğa bilmir. Arvadına izin ver o, doğana kimi gedib onun yanında otursun. Padşah razı oldu. Kişi arvadı götürüb karvana sarı getdi. Aradan xeyli keçdi. Padşah ha gözlədi, gördü arvad gəlmədi, axırda uşaqların əlinnən tutub arvadını çağırmağa getdi Nə qədər axtardısa, arvadını tapa bilmədi. Nə karvan? Nə arvad? Elə bil bunlar yuxuymuş.
Lələ köçüb yurdu qalıb. Qərəz, padşah arvadınnan əl üzüb, iki oğlunun əlinnən tutdu, başladı fikirli-fikirli yol getməyə. Bir müddət gedənnən sonra uşağların biri geridə qaldı. Bir canavar uşağı ağzına alıb qaçdı. Padşah nə qədər elədisə, uşağı canavarın ağzından ala bilmədi.
Xoşbaxtlıqdan uzaqdan bir ovçu bunu görürmüş, canavar ordan keçəndə ovçu onu vurub uşağı ölümdən qurtardı, sonra evinə gətirib yaralarına məlhəm qoyub sağaltdı. Bu əhvalatdan padşahın xəbəri olmadı. O, elə bildi ki, canavar uşağı yedi. Müxtəsər, padşah əlacsız qalıb o biri oğluynan başladı getməyə. Gəlib böyük bir çayın qırağına çatdılar. Çaydan keçəndə o biri uşağı da su axıdıb apardı. Padşah nə qədər çalışdısa, uşağı tuta bilmədi. Uzaxda qoca bir kişi dəyirmana su açırmış, bir də görür ki, suda bir uşağ axır, tez onu tutub kənara çıxardır. Sonra evinə aparıb özünə oğulluğa götürür.
– Atalar yaxşı deyib, “Nə əkərsən, onu da biçərsən”. Mən rəiyyətimə zülm eləməsəydim, indi başıma da bu işlər gəlməzdi.
– Ey qərib, görürəm çox bikeyfsən, de görüm dərdin nədi?
Padşah dedi:
Pirani kişi əl çəkmədi ki, gərək dərdini deyəsən.
Padşah başına gələn qəzavü-qədəri əvvəldən axıra kimi söylədi.
Pirani kişi dedi:
– Ey padşah, sən rəiyyətinə zülm elədiyinə görə işin dolaşığa
düşüb. Əhd elə ki, bu dəfə padşah olsan heç kimə zülm eləməyəcəksən, həm də fağır-füğəranın, kasıb-kusubun, əlsiz-ayaqsızların qarnını doyuracaxsan.
Qoca sözünü tamam eləyib qeybə çəkildi. Padşah ha baxdı gördü qoca nə gəzir, elə bil yuxu görürmüş, tez barmağını dişlədi ki, ay gidi, bu pirani qoca imiş. Odu ki, qocanın dediyi kimi sidq ürəynən əhd elədi. Sonra başladı yol getməyə. Gəlib bir şəhərə çatdı. Demə bu şəhərin padşahı yenicə ölübmüş. Padşahı dəfn eləyənnən sonra adətlərinə görə camaat yığılıb dövlət quşu uçurdular. Quş o saat gəlib padşahın başına qondu. Bunu görəndə vəzir-vəkil hay-küy saldı ki, yox, bu səhv olub, dilənçidən padşah olmaz, o məmləkəti idarə edə bilməz. Odu ki, quşu bir də uçurdular. Quş havada o yana, bu yana dolanıb yenə padşahın başına qondu. Üçüncü dəfə quşu genə uçurdular, bu dəfə də gəlib həmən adamın başına qondu. Axırda əlacları kəsilib bu kişini özlərinə padşah seçdilər.
Padşah bu səfər taxta çıxandan sonra öz əhdini yerinə yetirdi. Harda kasıb-kusub varsa ona qızıldan-gümüşdən verib yola saldı. Bir gün padşah öz qoşunuynan ova çıxmışdı, yolda qabağına bir ovçuynan, cırıx-cındır paltarda bir uşağ çıxdı. Padşah atının başını saxlayıb bunlardan kim olduqlarını soruşdu. Qoca dedi:
– Qoca, görürəm sən kasıbsan, bu uşağa baxmaq sənə çətindi. Gəl uşağı ver aparım, ilxıda atlara qarovul çəksin.
Padşah kişiyə bir ovuc qızıl verdi. Kişi razı oldu, uşağı padşaha verdi. Padşah xeyli gəzib, çoxlu ov ovladı. Qayıdanda yolda bir dəyirmanın yanında atlardan düşüb bir az dinclərini almağa başladılar. Padşah yerə dirsək vurub uzanmışdı. Bir də gördü ki, bir cavan uşaq yekə bir dəyirman daşını dığırlaya-dığırlaya gətirir. Baxdı ki, bu daşı onun pəhlivanları yerinnən güclə tərpədə bilərlər. Amma bu uşağ elə bil top oynadır. Uşağ həm də çox gözəl idi, padşahın xoşuna gəldi. Dəyirman çını yanına çağırtdırıb uşağın kim olduğunu xəbər aldı. Kişi dedi:
– Padşah sağ olsun, bu bir yetim uşaq idi, gətirib özümə oğul eləmişəm.
Padşah dəyirmançıya da xeyli qızıl verib bu uşağı da aldı. Padşah hər iki uşağı gətirdi öz barigahına. Xidmətçilərə də tapşırdı ki, onlara yaxşı qulluq etsinlər.
Bəli, aylar, günlər gəlib keçdi. Bir gün padşahın şəhərinə bir karvan gəldi, karvanbaşı bir qədər qiymətli şeylərdən padşaha hədiyyə göndərdi. Padşah da karvanbaşını axşama barigahına qonax çağırdı. Karvanbaşı padşahdan rica etdi ki, bir-iki nəfər qarovul göndərsin ki, karvana oğru-əyri dəyməsin. Padşah satın aldığı iki cavan qulluqçusuna əmr elədi ki, gedib karvana qarovul çəksinlər. Bu iki nəfər gedib karvanın yanında qurulmuş çadırın böyründə başlayırlar qarovul çəkməyə.
Gecənin bir vaxtı qarovulçulardan biri dedi:
– Qardaş, gəl başımıza gələn qəzavü-qədəri danışaq ki, yuxumuz gəlməsin.
Qarovulçulardan biri başladı:
– Mənim atam padşah idi. Bir gün gecə yatanda bir qorxulu yuxu görür. Rəmmallar yuxunu yozurlar ki, padşahın taxtı tərac olacax, rəiyyəti də ondan üz döndərəcək. Odu ki, atam bu xatadan qurtarmaq üçün taxt-tacdan əl çəkib uşağlarını, arvadını götürüb özgə bir vilayətə gedir. Yolda bir karvana rast gəlir, karvanbaşı atamı aldadıb anamı götürüb qaçır.
İkinci qarovulçu bu sözləri eşidən kimi oğlanı qucaxlayıb dedi:
Demə çadırın içindəki arvad elə bu uşağların anasıymış. O da həmən sözləri eşidirmiş. Odu ki, yüyürüb bunları qucaxladı:
Arvad uşağları götürüb çadıra apardı. Bir xeyli dərdləşəndən sonra orda yatdılar.
Sübh tezdən tacir gəlib gördü ki, çadırda arvadının yanında iki cavan oğlan yatıb. Tez geri qayıdıb, padşaha şikayət elədi ki:
– Sənin gecə göndərdiyin adamlar mənim arvadımın yanında yatıb, onlara cəza ver.
– Mən həmən padşaham, sən mənim arvadım, bular da uşağlarımdı.
Padşah zülm eləməyəcəyinə əhd elədiyinə görə tacirə başqa cəza
vermədi, ancaq öz vilayətindən qovdu. O gündən bir yerdə şad yaşayıb,
xoş ömür sürməyə başladılar."
"Biri varıymış, biri yoxuymuş, keçmiş əyyamda iki qardaş varıymış. Qardaşların ikisi də padşahıymış. Böyük qardaş öz vilayətlərində, o biri qardaş da ayrı bir vilayətdə padşahlıx eləyirmiş. Bu iki padşahın heç birinin övladı olmurmuş. Günlərin bir günü böyük qardaş kiçik qardaşı qonax çağırdı. İki qardaş bu qonaxlıxda yeyib-içib şadlıq elədilər. Gecənin yarısı qonaxlıq qurtardı, adamlar hərə öz evinə getdi, təkcə iki qardaş qaldılar bir yerdə. Qardaşlar ikisi də bir-birinin üzünə baxıb ah çəkdilər. Kiçik qardaş dedi:
– Ey qardaş, əvvəlcə sən ah çəkdin, de görüm dərdin nədi?
– Bundan da böyük dərd olarmı ki, bizim bu qədər var-dövlətimiz, cahi-cəlalımız ola, amma bircə övladımız olmuya ki, ölüb gedənnən sonra yerimizdə otura, çırağımızı yandıra.
Kiçik qardaş ona ürək-dirək verib dedi:
– Neyləyək, bizim baxtımıza belə yazılıbmış, görəsən nə günahımız varıymış ki, belə olmuşuq. Gəl bu gündən fağır-füqəraya, kasıbkusuba əl tutax; nəzir-niyaz paylayax, ehsan verək, bəlkə Allahın rəhmi gələ bizə də bir övlad verə.
Qardaşlar o gündən öz əhdlərini yerinə yetirdilər. Qazanlar asdılar, ac qarınları doydurdular, yetim-yesiri söyündürdülər.
Günlərin bir günündə bu iki qardaş evdə oturub dərdləşirdilər. Bir də gördülər ki, küçədə qapının ağzında bir dərviş oxuyur ki, səsinnən adamın tükləri biz-biz olur. Padşah əmr elədi ki, gedin o dərviş babanı gətirin mənim yanıma. Adamlar gedib dərvişi gətirdilər padşahın yanına. Dərviş qapıdan içəri girən kimi, ədəb-ərkanla baş əyib salam verdi. Padşah dərvişə yer göstərdi. Dərviş kəşkülünü1, təbərzini yerə qoyub əyləşdi. Dedi:
– Şahim, mənə görə nə qullux?
Padşah dedi:
– Baba dərviş heç, gördüm çox qəşəng oxuyursan, odu ki, çağırdım sənə pay verəm.
Dərviş gülüb dedi:
– Qibleyi-aləm sağ olsun, mən pay alan dərvişlərdən deyiləm, pay verən dərvişlərdənəm.
Padşah dedi:
– Baba dərviş, sən mənə nə pay verə bilərsən?
Dərviş dedi:
– Ürəyində nə mətləbin olsa de, qorxma. Padşah bir ah çəkib dedi:
– Eh baba dərviş, biz iki qardaşın mətləbi elədi ki, sən dərdimizə əlac eləyə bilməzsən.
Dərviş gördü padşah ona inanmır, sözü uzatmayıb çibindən iki dənə alma çıxartdı. Hərəsini bir qardaşa verib dedi:
– Doğrudu, siz dərdinizi mənə demədiniz, amma mən bilirəm. Bu almaları yarı bölüb hərəniz öz övrətinizlə yeyərsiniz. Doqquz ay, doqquz gündən sonra birinizin oğlu, birinizin də qızı olacax. Onda gəlib adlarını da özüm qoyacağam.
Dərviş sözünü qurtaran kimi, iki qardaş bir-birinin üzünə, bir də əllərindəki almaya baxdılar. Başlarını qaldıranda gördülər dərviş nə gəzir, elə bil gördükləri yuxuymuş. Tez qapını açıb çıxdılar məhəlləyə ki, dərvişi axtarsınlar. Hər yeri ələk-fələk elədilər, dərvişi tapa bilmədilər. Kor-peşman gəlib oturdular. Axşam hər iki qardaş almaları öz arvadlarıynan yarı bölüb yedilər. Bəli, deyirlər ki, nağıllarda mənzil olmaz. Ay dolandı, həftə keçdi, doqquz ay, doqquz günün tamamında hər iki qardaşın arvadları bari həmillərini yerə qoydular. Böyük qardaşın bir qəşəng oğlu, kiçiyin də gözəl bir qızı oldu. Oğlanla qız gözəllikdə elə bil bir almaydı yarı bölünmüşdü. Bu şad xəbər hər yerə yayıldı. İki qardaş böyük bir məclis düzəltdi. Bütün vəzirlər, vəkillər, darğalar, qazılar hamısı bu məclisə yığıldı. Yedilər, içdilər, şadlıx elədilər.
Elə bu vaxtıydı ki, bir də gördülər yenə küçədə bir dərviş səsi gəlir. Padşah o saat əmr elədi ki, gedin görün o köhnə dərvişdisə, gətirin bura. Adamlar gəzib gördülər ki, bu bir kasıb dərviş babanın biridi. Odu ki, gətirmək istəmədilər. Dedilər:
– Dərviş baba, neynirsən buralarda?
Dərviş bunların ürəyini bilirdi deyə dedi:
– Eşitdim ki, bu gün padşahın qonaxlığı var. Odu ki, dedim kasıb adamın biriyəm, gedim bir az oxuyum, bəlkə puldan-paradan verələr.
– Baba dərviş, padşah hər dərvişi öz məclisinə buraxmaz, get sən ayrı yerdə oxu, bəlkə bir az puldan-paradan alasan.
Dərviş dedi:
– İndi ki, belə oldu, mənim dilimnən padşaha deyin ki, dərvişi geyimiynən yox, onun işiynən, əməliynən tanıyarlar. Mən haman dərvişəm, gəlmişəm uşaqların adlarını qoymağa. O ki, mənə belə üz görsətdi, içəri getmərəm. Oğlanın adını Yusif, qızın da adını Sənubər qoydum. Adamlar gəlib dərvişin dediklərini padşaha söylədilər.
Padşah bu sözləri eşidən kimi, öz əməlindən peşman olub, başınadizinə döydü. Dad-fəryad elədi ki, ay aman, yerdə də olsa, göydə də olsa, o dərvişi tapın, gətirin yanıma. Hər yeri axtardılar, dərviş tapılmadı ki, tapılmadı. Aradan bir az keçmiş məclis dağıldı. İki qardaş əllərini göyə qaldırıb dua elədilər ki, indi arzumuza çatdıq. Uşağların da adını dərviş dediyi kimi qoydular. Böyük qardaş dedi:
– Qardaş, saçımıza-saqqalımıza dən düşüb, belimiz əyilib, bugünsabah düşüb eləcəyik. Biz öləndən sonra Allah bilir övladlarımızın başına nə gələcək, hansı padşahın övladlarıynan evlənəcəklər? Vardövlətimiz kimə qismət olacax? Yaxşısı budu ki, elə bu ad günündə sənin qızınla mənim oğlumu göbəkkəsmə nişanlayax, bizdən sonra da var-dövlətimiz onlara qismət olsun.
Kiçik qardaş böyük qardaşın məsləhətinə razı olub Yusiflə Sənubəri göbəkkəsmə elədilər. O gündən uşağlara tayaçılar, lələlər tutuldu. Biz eşitmişik ki, uşaq aynan-ilnən böyüyər, amma bunlar günbəgün, saat-basaat böyüdülər. Yusiflə Sənubər həddi-buluğa yetib, gəlib on dörd yaşa çatdılar. Yusif elə bir gözəl oğlan olmuşdu ki, üzünə baxan deyirdi bir də baxaydım. Göyçəklikdə Sənubər də əmisi oğlunnan geri qalmırdı.
Bir gün Yusif dədəsindən izn alıb əmisigilə gəzməyə getmişdi. Yusif əmisiynən öpüşüb-görüşəndən sonra nökər-nayıbla əmisinin Gülüstan bağını gəzməyə çıxdı. Bağ nə bağ, gül gülü, bülbül də bülbülü çağırırdı. Bir tərəfdə lalə, yasəmən, bir tərəfdə də bənövşə, ağ gül, sarı gül. Qızıl gülün ətri adamı valeh eləyirdi. Bağın ortasında ağ mərmərdən gözəl bir çarhovuz varıydı. Qırx yerdən su fəvvarə vururdu. Yusif çarhovuzun yanına yaxınlaşanda nə görsə yaxşıdı? Gördü ki, əmisi qızı qırx incə belli xanımla çarhovuzun qırağında əl-üzlərini yuyurlar. Yusif qızı görən kimi bir könüldən min könülə əmisi qızına aşiq oldu. Sənubər də Yusifin gözəlliyinə heyran qalıb o da ona vuruldu. Bir az bağda gəzib dolanandan sonra Yusif qayıtdı evlərinə. Yusif evlərinə qayıdandan sonra əmisi qızının eşqinnən azarlayıb yorğan-döşəyə düşdü. Ata-anaları Yusifin halını pərişan görüb soruşdular:
– Oğlum, de görək sənin dərdin-azarın nədi? Sənə nə olub?
Yusif əvvəlcə istədi dərdini deməsin. Gördü ki, yox, anası əl çəkmir. Əlacsız qalıb dərdini anasına söylədi. Anası dedi:
– Oğlum, o sənin göbəkkəsmə nişanlındı, sən niyə fikir çəkirsən? Arvadı əhvalatı ərinə dedi. Elə həmin günü Yusifin atası qardaşına xəbər göndərdi ki, bəs hazırlaşsın, uşağlarımızın toyunu eləyək. Toy tədarükü görüldü. Yeddi gün, yeddi gecə toy oldu. Axırıncı gün Sənubəri gəlin gətirib oğlanın evinə qoydular. Gecənin bir vaxtı toy qurtardı. Adamlar dağılışıb evlərinə getdilər. Evin bir küncündə qızla oğlana gərdək qurdular. Yusif qapını açıb girdi evə. Gərdəyi açıb, qızı görən kimi tappıltıynan üzü üstə yıxıldı yerə. Sənubər elə bildi ki, əmisi oğlunun ayağı ilişib yıxıldı. Gözlədi ki, indi durar. Gördü yox, bu, durana oxşamır.
Özü gəlib onu durğuzmaq istəyəndə, gördü ki, əmisi oğlu elə bil dünənnən ölübmüş. Qız o saat qəşş eləyib, ürəyi getdi. Eşikdə qızın yengəsi, vəkili ha gözlədilər, gördülər heç səs-səmir gəlmir. Axırda yengə dözə bilmədi, içəri girib, gördü Yusif ölüb, qız da ah-zarnan göz yaşı tökür. Bu qara xəbər o saat oğlanla qızın ataanasına çatdı. Bütün şəhər qara geyinib yas saxladı. Çox ağlayıb-sısqayandan sonra gəldilər ki, oğlanı aparıb basdırsınlar. Sənubər meyidi qucaqlayıb dedi:
– Əmi, mən Yusifdən doymamışam, izin ver onun meyidini qırx gün saxlayım?
Əmisi razı oldu. Yusifin meyidini qızın gəlin otağında saxladılar. Sənubər hər gün meyidə ətirdən, dərmandan vurub, sabahdan axşama kimi göz yaşı tökdü. Bütün qohum-qardaş yığılıb qıza nə qədər dəlildəlayil elədilərsə o, ağlamaqdan əl çəkmədi. Yusifin ölümündən otuz doqquz gün keçmişdi. Qızlar Sənubəri bir ölüm-zülümnən dilə tutub bağa apardılar ki, heç olmasa bir az eyni açılıb, dərdi dağılsın. Sənubər bağda bir az o üzə, bu üzə gedib evə qayıtdı, gördü ki, Yusifin meyidi yoxdu. Ağlaya-ağlaya əmisinin yanına gedib Yusifin meyidini istədi. Əmisi and-aman elədi ki, bizim meyiddən xəbərimiz yoxdu. O günnən kəndbəkənd, şəhərbəşəhər adam salıb Yusifin meyidini axtardılar. Tapa bilmədilər ki, bilmədilər. Aradan bir xeyli keçənnən sonra Sənubərin atası gəlib qızını aparmaq istədi. Qız dedi:
– Ata, mən heç yerə getməyəcəyəm. Səndən bir xahişim var.
Yeddi yolun ayrıcında mənə bir imarət tikdirərsən. İçində hər cür yemək-içmək olsun. Özümə də qırx qulnan qarabaş verərsən, onlar da mənə hayan olar.
– Qızım, bu imarəti tikdirməkdə məqsədin nədi?
Sənubər dedi:
– Mehriban ata, mən həmən imarətdə yeddi yol ayrıcından keçib gedən adamların hamısını qonax saxlayacağam. Yedirdib-içirdəcəm.
Sonra da bütün gördüklərini eşitdiklərini danışdıracağam, bəlkə Yusifdən bir soraq tapa bildim.
Hər iki qardaş Sənubərin fikrinə razı oldular. Ona gözəl bir imarət tikdirib özünü də ora köçürdülər. Qız evə köçən kimi hər yolun ayrıcında bir gözətçi qoydurdu ki, kimi görsəniz, mənim yanıma gətirərsiniz. Bəli, o gündən bu yoldan kim keçirdisə onu gətirirdilər imarətə.
Əvvəlcə yedizdirib, içizdirib, hamamda çimizdirib, təzə paltar geyindirərdilər. Sonra da gətirərdilər Sənubərin hüzuruna. Sənubər də onlardan gördüklərini, eşitdiklərini xəbər alardı. Amma öz sevgilisindən heç bir soraq tuta bilmirdi. Sənubər yoldan keçənləri öz imarətinə gətirib danışdırmaqda olsun, sizə kimdən xəbər verim, kimdən xəbər
verim, üç qardaşdan. Uzaq bir vilayətdə üç qardaş varıymış. Bunların qoca analarından başqa heç kimləri yox imiş. Özləri də çox kasıbmışlar. 70
Bir gün bunlar eşitdilər ki, özgə bir torpaxda bir qız yeddi yolun ayrıcında böyük bir imarət tikdirib, yoldan gəlib keçənlərin hamısını yedirdib, geydirib, sonra da onlardan gördüklərini, eşitdiklərini soruşur. Qardaşlar fikirləşdilər ki, elə biz də gedək orda bir az yeyək, içək, həm də üst-başımızı düzəldək. Böyük qardaşla ortancıl qardaş analarından izin alıb həmən yerə getmək istədiklərini bildirdilər. Kiçik qardaş başladı yalvarmağa ki, məni də özünüzlə aparın. O, nə qədər elədisə böyük qardaşları razı olmadılar. Bunlar kiçik qardaşı evdə qoyub yola düşdülər. Az getdilər, üz getdilər, dərə-təpə düz getdilər, bir də baxıb gördülər ki, budu ha, balaca qardaşları ley kimi onların dalınca gəlir.
Bir az deyinəndən sonra kiçik qardaşlarını da özlərinə qoşub başladılar yol getməyə. Az getdilər, çox dayandılar. Dağlar aşdılar, çaylar keçdilər. Gəlib bir qalın meşəyə çıxdılar. Elə bil heç bu meşəyə bəniinsan ayağı dəyməmişdi. İlan-çayan, qurd-quş, çaqqal-canavar, ayı, şir, pələng bir nərə çəkirdilər, bir ulaşma varıydı ki, az qalırdı adamın bağrı çatlasın. Yazıq qardaşlar fikirləşdilər ki, elə bizimki də buracanıymış. O, üzə, bu üzə vurnuxub bir zağa tapdılar. Üçü də zağaya girib, bir küncdə büzüşdülər. Elə yenicə zağaya girmişdilər ki, bir də gördülər hava qaraldı, göy guruldadı, şümşürəy oynadı, ildırım çaxdı, elə bir tufan qopdu ki, az qaldı yer-göy dağılsın. Leysan yağışı elə tökürdü ki, ucunnan tut çıx göyə. Gördülər zağadan çıxmaq mümkün deyil, elə oradaca yatdılar. Səhər sübh tezdən durub gördülər hava açılıb, gün çıxıb, yağış kəsib, yel dayanıb, özləri də bir qəşəng çəmənzarın, gül-çiçəyin içindədilər ki, elə bil behişdi. Bir də gördülər üç dənə quş uçau ça gəlib bir yekə ağacın başına qondu. Quşlar hərəsi bir dəfə qanad çalıb, dönüb oldular pəri. Sən demə bunlar üç bacı pəri qızlarıymış.
Pəri qızların böyüyü söylədi:
Bacılar o saat heçdən bir süfrə düzəltdilər ki, dünyada nə nemət desən, hamısı orda var idi. Böyük pəri yenə dedi:
– İndi də mənim amanatımı gətirin.
O saat ortancıl pəriynən kiçik pəri uçub uca bir ağacın başından qızıllı, gümüşlü bir tabut gətirdilər. Böyük bacı tabutun böyründən bir çubux götürüb, tabuta vurdu, dedi: “Açıl tabut, açıl”. Tabut o saat açıldı. Sonra çubuğu içindəki meyidə vurub dedi:
– Oyan Yusif, oyan!
Bunu deyən kimi, tabutdan bir gözəl oğlan çıxıb oturdu süfrənin qırağında. O qədər yeyib-içdilər, gülüb danışdılar ki, tamam yoruldular.
Qızlar süfrəni yığışdırdılar. Böyük bacı çubuğu oğlana vurub dedi:
– Öl Yusif, öl!
Oğlan o saat tabuta yıxılıb öldü. Qız çubuğu bu dəfə də tabuta vurub dedi:
– Örtül tabut, örtül!
Tabut o saat örtüldü. Bacılar tabutu götürüb ağacın başında gizlətdilər. Sonra qızlar üçü də quş cildinə girib, uçub getdilər. Bu əhvalatı üç qardaş zağadan görüb tamam məəttəl qalmışdılar. Quşlar gedəndən sonra qardaşlar zağadan çıxıb başladılar yol getməyə. Yeddi gün, yeddi gecə yol gedənnən sonra gəlib çıxdılar həmin yeddi yolun ayrıcına. Qızın adamları diydivannan bunları görən kimi, apardılar imarətə. Əvvəlcə yedirdib-içirdənnən sonra, çimizdirib hərəsinə bir dəst təzə paltar geydirdilər. Sonra gətirdilər Sənubərin yanına. Qardaşlar gördülər ki, evdə heç kim yoxdu, amma ortadan bir pərdə çəkilib. Gözlədilər ki, gərək indi bura kim gələcək. Bir də gördülər pərdənin dalınnan bir qız səsi gəldi ki:
– Ey Allahın bəndələri, gördüyünüzdən, eşitdiyinizdən nə bilirsinizsə danışın.
Böyük qardaşla ortancıl qardaş gördüklərinə heç kimin inanmayacağını bilib, danışmaq istəmədilər. Kiçik qardaş başa düşmədi, elə bildi qardaşlarının yadından çıxıb, odu ki, dedi:
– Ay qardaşlar, meşədə gördükləriniz nə tez yadınızdan çıxıb, onu danışsanıza.
Qardaşlar ona nə qədər him-cim elədilərsə, başa düşmədi.
Qız burda bir əhvalat olduğunu duyub dedi:
– Oğlan, gördüklərini sən söylə.
Oğlan gördüyü pəri qızların əhvalatını başdan-ayağa Sənubərə danışdı.
Hannan-hana qul-qarabaşlar Sənubər xanımı özünə gətirdilər.
Qardaşlar bu əhvalata məəttəl qaldılar. Sənubər xanım bir təhər udqunaudquna uşaqdan xəbər aldı:
– Sən o tabutun yerini bilirsənmi?
Uşaq dedi:
– Xanım, bilirəm, meşənin içindədi.
Sənubər xanım çoxlu qızıl, gümüş verib, qardaşlara dedi:
– Qoyun bu uşaq mənnən gedib tabutun yerini mənə görsətsin, sonra gətirib sağ-salamat özünüzə verərəm.
Böyük qardaşla ortancıl qardaş çoxlu qızıl, gümüş alıb analarının yanına getməkdə olsunlar, bu tərəfdən də Sənubər bir dəstə qoşun götürüb, uşağı da qabağına salıb gəldilər həmin meşəyə tərəf. Az getdilər, çox getdilər, axırı gəlib çıxdılar həmin meşəyə. Uşaq qabağa düşüb başında tabut olan ağacı axtarmağa başladı. Uşaq o ağacın dibindən, bu ağacın dibindən səkə-səkə tabut olan ağacı tapıb qıza görsətdi. Qoşun əhli o saat tabutu ağacın başından yerə endirdi. Uşaq tabutun böyründəki çubuğu götürüb üç dəfə vurub Dedi:
– Açıl tabut, açıl!
Qapaq o saat açıldı. Sonra çubuğu meyidə vurub dedi:
– Oyan Yusif, oyan!
Yusif yuxudan oyanıb oturdu. Sənubər özünü Yusifin üstünə atıb onu qucaxladı. Bütün qoşun bunları görüb xəlvətə çəkildilər.
Yusiflə Sənubər gecə sabahatan bir yerdə qaldılar. Sabaha yaxın Yusif gözünü açıb dedi:
– Gəl məni də götür, tez burdan qaçax. Əgər ləngisən bir də məni görə bilməyəcəksən.
Sənubər dedi:
– Əmi oğlu, bütün bu meşənin içi qoşunla doludu. Kim səni mənim əlimdən ala bilər. Mən bu sirri öyrənmək istəyirəm. Görüm o üç qız kimdi?
Yusif dedi:
– İndi sözümə baxmadın, bunun altını çəkəcəksən. Tez ol məni ağacın başında gizlət, bu saat pəri qızları gələcəklər.
Sənubər əlindəki ağacla oğlanı yuxuya verib, tabutun ağzını örtüb, qoşuna əmr elədi ki, tabutu ağacın başına qoyun. Tabutu yenə ağacın başına qoydular. Özləri də çəkilib bir tərəfdə gizləndilər. Çox çəkmədi ki, birdən bərk tufan qopdu, yel əsdi, göy guruldadı, yer tərpəndi, ildırım şaqqıldadı. Bir yağış tökdü, bir yağış tökdü ki, az qaldı düzdünyanı sel aparsın. Birdən-birə hava açıldı, gün çıxdı, hər tərəf çilçıraqban oldu. Bir də gördülər üç pəri quşlar yerə qondular. Onlar donlarını dəyişib oldular gözəl-göyçək qız. Böyük pəri kiçik bacılarına dedi:
– Di tez olun, yemək-içmək hazırlayın, mənim amanatımı da gətirin.
Bacılar əvvəlcə süfrə salıb yemək-içmək hazırladılar. Sonra tabutu gətirib bacılarının qabağına qoydular. Böyük pəri tabutu görən kimi dedi:
– Bu tabuta bəni-insan əli dəyib, götürün buradan bir dəfəlik elə bir yerə gedək ki, orda bəni-insan olmasın.
Üç bacı pərilər tabutu götürüb, göyün üzünə qalxdılar. Bir göz qırpımında yox olub getdilər.
Bütün bu əhvalatı görən Sənubər əmisi oğlunun sözünə baxmadığına peşman oldu. Başına-gözünə döydü, dərdi birə on qat artdı. O günnən Sənubər ayağına dəmir çarıx geyib, əlinə də dəmirdən bir əsa aldı. Uşağı da, qoşunu da götürüb əmisi oğlunu təzədən axtarmağa getdi. Bəli, nağıllarda vaxt çox tez gələr. Sənubər əmisi oğluynan meşədə görüşəndən doqquz ay keçmişdi. Vaxtı tamam idi. Bari həmilini yerə qoyub, gözəl-göyçək bir oğlan doğdu. Oğlan bəeyni dədəsinə
oxşayırdı. Anası oğlanın adını balaca Yusif qoydu. Ay dolandı, il keçdi, balaca Yusif boy atıb böyüdü. Bunlar yenə də Yusifi axtarmaxdan əl çəkməmişdilər. Gecə-gündüz onu axtarırdılar. Dağda-daşda, ordaburda o qədər yüyürüb yortmuşdular ki, üst-başları tamam tökülmüşdü.
Cındırlarınnan cin ürkürdü. Bu kökdə şəhərə girməyə utanırdılar. Odu ki, axşamı salıb, özlərini şəhərin qırağında bir qarının evinə yetirdilər. Yaxşı deyiblər, qarı var ipək, qarı var köpək, qarı var küpəgirən, qarı var öküz minən, amma bu qarı imannı qarılardandı. Sənubərgil içəri girib, qarıya dil-ağız elədilər. Bir az pul verib hərəsi özünə köhnə paltar istədi. Qarı oğlunun, qızının paltarlarından bunların hərəsinə bir dəst geyindirdi. Sənubər qarıdan gecələməyə yer istədi. Qarı edi:
– A qızım, elə yaxşı oldu, oğlumnan qızım burda yoxdu. Elə onlar gələnə tək qalarsınız yanımda.
O gündən Sənubər, balaca Yusif, bir də oğlan qarını yanında qaldılar. Sənubər hələ meşədə olanda qoşunu da buraxmışdı ki, çıxıb getsin. Onlar da hərəsi bir tərəfə dağılıb getmişdi. Bir gün Sənubər saçından bir qiymətli ləl çıxardıb oğlu Yusifə dedi:
– Bunu xırdalamağa gedirəm.
Vəzir əlin lələ uzadıb dedi:
– Ver mən xırdalayım.
Yusif ləli verməyib dedi:
– Padşahın özünə xırdaladacam.
Vəzir nə qədər dil tökdüsə uşağdan ləli ala bilmədi. Axırda çarna çar qalıb, onu padşahın yanına buraxdı. Yusif padşahın yanına gəlib ləli ona uzadıb dedi:
– Anam deyir bunu xırdalasın.
Padşah vəziri çağırıb dedi:
– Vəzir, bu ləli al xırdala!
Vəzir ləli alıb baxdı, gördü heç bunun misli-bərabəri yoxdu. Yavaşca padşahın qulağına dedi:
Padşah dedi:
– Xəzinəmdə nə qədər qızıl varsa, ver aparsın.
Vəzir uşağdan yanıxlıydı deyən padşahın qulağına bir də pıçıldadı:
– Şahim, bu ləldən heç yerdə tapılmır. Sən o uşağa denən, getsin birini də gətirsin.
Padşah dedi:
– Oğul, bu dəfə gələndə ləlin birini də gətir.
Vəzir oğlanı yanına salıb gətirdi xəzinəyə. Ona bir xeyli qızıl verib yola saldı.
Uşağ bazardan bir az şeydən-şüydən alıb bikeyf gəldi anasının yanına. Sənubər oğlunu keyfsiz görüb dedi:
– Oğul, sənə gələn qada-bala mənə gəlsin. De görüm sənə nə olub belə?
Yusif dedi:
– Ana, padşah dedi bu ləldən birini də gətir.
Sənubər o saat əlini saçının altına atıb bir dənə də ləl çıxardıb verdi oğluna. Balaca Yusif ləli gətirib verdi padşaha. Padşahın bu işdən çox xoşu gəldi. Uşağın başını sığalladı, üzünə güldü. Vəzirin bu işə paxıllığı tutdu. Öz-özünə dedi. “Padşah bu vaxtatan mənim uşaqlarımın heç üzünə gülməyib. Amma bu uşağı bir dəfə görməynən onun başını sığallayır. Gələcəkdə bu mənim başıma çox əngəllər aça bilər.
Yaxşısı budu elə indidən başını batır”.
Vəzir padşaha yaxınlaşıb dedi:
– Şahim, sən bilirsən ki, gərək padşahın özünə layiq imarəti ola.
Sən özün böyük padşahsan, adın-sanın dillərdə dastan olub, amma özünə layiq imarətin yoxdu. Mən istəyirəm sənin elə bir imarətin olsun ki, öz-özünnən işıx versin.
– Vəzir, mən belə imarəti hardan ala bilərəm?
Vəzir dedi:
– Şahim, divlər padşahının məmləkətində şam ağacları var, mərmər daşlar var, onlar işıx verirlər. Mən görürəm bu uşağ çox fərasətli, qoçaq oğlandı, göndər o dediklərini gətirsin, imarəti mən tikdirərəm. Padşah dedi:
bilməyib. Divlər onların hamısını qırıb-çatıb. Bu bir tikə uşaq o şeyləri
necə gedib gətirə bilər?
Vəzir dedi:
– Onun uşağ olmağına baxma. Bu şeyləri gətirə bilsə bircə o gətirəcəkdir.
Sən ona de ki, əgər gətirməsən boynunu vurduracağam.
Padşah Yusifi yanına çağırıb, əhvalatı ona danışdı. Özü də dedi:
– Sənə qırx gün möhlət verirəm. Dediklərimi gətirməsən boynunu vurduracağam.
Yusif padşahın yanından çıxıb gəldi anasının yanına. Sənubər oğlunu yenə bikeyf görüb soruşdu:
– Oğul, yenə niyə bikeyfsən?
Yusif dedi:
– Padşah mənə əmr elədi, gərək qırx günətən gedib divlər padşahından öz-özünə işıx verən şam ağaclarıynan mərmər daşları gətirəm.
Əgər gətirməsəm boynumu vurduracaq. İndi mənə izin ver gedim ora. Məni qırx gün gözlə, gəldim, gəldim, gəlmədim, bil ki, ölmüşəm.
Sənubər oğluna dua, sana eləyib yola saldı. Dedi:
– Oğul, get, yolun uğur olsun!
Balaca Yusif heybəsini doldurub başladı yol getməyə. Az getdi, çox getdi, gəlib bir bulaq başına çatdı. Bulaxda əl-üzünü yuyub bir az sərinlədi, istədi ki, ayağa durub getsin. Bir də gördü onu öz adıynan çağırırlar. Dönüb geri baxanda, gördü bir nurani qoca3 başında göy əmmamə, belində qurşax, əynində qara çuxa, əlində əsa, ağ saqqal bir qoca düz onun yanında dayanıb. Qoca dedi:
– Oğlum, hardan gəlib, hara gedirsən?
Yusif dedi:
– Padşah məni divlər məkanından şam ağacı gətirməyə göndərib.
Əkər qırx günətən gətirə bilməsəm boynumu vurduracaq.
Nurani qoca dedi:
– Oğlum, bu vaxtatan meydanda gərdiş eləyib nər kimi nərildəyən Rüstəm Zallar4, mənəm-mənəm deyən padşahlar qoşunnan, əsləheynən divlər məkanından şam ağacı gətirə bilməyiblər. İndi sən tək gedib neyləyə biləcəksən?
Yusif dedi:
– Ey baba, neyləyim, padşah əmridi, getməsəm öldürəcəklər, yaxşısı budu elə gedim, nə olar, olar.
Nurani qoca dedi:
– Oğul, indi ki, gedirsən, mənim nəsihətimə qulaq as. Oğul, getdiyin yer qırx ağaclıq yoldu. Qırx ağaclıq mənzil gedəndən sonra qabağına bir böyük dağ çıxacaq. Dağın təpəsində divlər məmləkətinin qoruxçusu kərə divə rast gələcəksən. Kərə div səni görən kimi nərə çəkib üstünə cumacax. Sən onunla tutaşıb güləşərsən, əgər onu yıxa bilsən, onda div sənə yalvarıb deyəcək:
– Ey bəni-insan, məni öldürmə, sənin qulun olum.
Elə ki, onu yıxdın, başını kəsmək istəyəndə div yalvarıb deyəcək:
– Ey bəni-insan, amandı, başımı kəsmə, nə istəyirsən verim.
Onda divdən nə istəsən hamısı hazır olacaq. Amma div anasının südünə and içməmiş, onun sinəsinin üstündən durmazsan. Qoca çuxasının altından bir qılınc çıxardıb, Yusifə verdi. Dedi:
– Oğul, al bu qılıncı belinə bağla, bu səni çox xatalardan qurtarar.
Yusif qılıncı belinə bağladı. O, başını qaldırıb yuxarı baxanda gördü qoca qeyb olub; bu işə məəttəl qaldı, başladı yol getməyə. Az getdi, çox getdi, gəlib həmən dağın dibinə çatdı. Birdə gördü dağın təpəsindən nəriltiynən, gurultuynan bir heyvərə div gəlir ki, adam baxanda az qalır bağrı çatlasın. Divin əlində bir topbuz var ağırlığı yüz batman. Bu div həmən qocanın dediyi kərə div idi. Kərə div dedi:
– Ey bəni-insan, sən bilmirsənmi bura dinlər məkanıdı? Bura quş gəlsə qanad salar, qatır gəlsə dırnaq tökər. Sən nə ürəynən gəlib buralara çıxıbsan. İndi bu saat mən sənə bir topbuz vuracağam, yapışıb yernən bərabər olacaxsan.
Yusif əvvəlki Yusif deyildi. Böyüyüb on dörd yaşında nər kimi bir pəhlivan olmuşdu. O, divə dedi:
– Ey kərə div, çox oyan-buyan eləmə, əgər hünərin varsa güləşək.
Kim kimi yıxsa, o onun başını kəssin.
Kərə div razı oldu. Əvvəlcə başladılar küştü tutmağa, heç birinin gücü çatmadı. Sonra dizləriynən dırnaqlarıynan başladılar yeri kotan kimi eşməyə, yenə bir-birinə güc eləyə bilmədilər. Axırda Yusif bir nərə çəkib əl atdı kərə divin kəməndinə, qaldırıb başının üstdə üç dəfə fırladıb, yerə elə vurdu ki, yer tərpəndi. O saat sinəsinə cumub qılıncı siyirdi. Başını kəsmək istəyəndə kərə div gözünün yaşını leysan yağışı kimi töküb dedi:
– Gəl sən Allaha bax, Tanrıya bax, məni öldürmə. Neçə illərdi padşah məni əsir eləyib, buraların gözətçisi qoyub, heç yerə tərpənə bilmirəm, balalarımın gözü yoldadı. Mənim sənə çox köməyim dəyər. Yusifin divə yazığı gəldi, başını kəsmədi.
Div Yusifdən çox razılıx elədi, bir çəngə də tükündən verib dedi:
– Harda dara düşsən bu tükü yandır, o saat hazır olacam. Nə istəsən yerinə yetirərəm.
– Çoxdan idi adam ətinnən ötəri burnumun ucu göynəyirdi. Allah səni mənə yaxşı yetirdi. Yeyərəm, heç olmasa bir balaca ağzım dada gələr.
Yusif gördü yox, bu yaman zorba divdi. Odu ki, fürsəti fovtə verməyib başladı vuruşmağa. Hər ikisi qılınclarını siyirib üç gün, üç gecə qılınc çaldılar. Gördülər qılıncdan bir şey çıxmır. Başladılar güləşməyə.
Yeddi gün, yeddi gecə güləşdilər. Yusif gördü fənd işlətməsə divi öldürə bilməyəcək, odu ki, divə bir badalax vurub kəlləsi üstə yıxdı yerə, tez sinəsinin üstə çıxıb, qılıncını çəkdi boğazına. Başını bədənindən ayırıb atdı kənara. Getdi ki, başı götürsün, geri dönüb gördü qara div təzədən dirilib qalxıb ayaq üstə. Tez barmağın dişlədi ki, ay gidi, qoca dediyi düzüymüş, gərək başını öz qılıncıynan kəsəydim. Yusif təzədən cumdu qara divin üstünə. Elə bir nərə çəkdi ki, dağ-daş
lərzəyə gəldi. Ya mədəd deyib qara divin arxasını vurdu yerə. Tez onun öz qılıncı ilə başını kəsib saldı torbaya. Yusifin birdən yadına düşdü ki, kərə div ona tük verib, Tez tükü yandırdı. O saat kərə div hazır oldu. Dedi:
– Qardaş, mənə görə nə qullux?
Yusif dedi:
– İstəyirəm məni aparasan divlər padşahının olduğu yerə.
Yusif qara divin başını da götürüb, mindi divin dalına, kərə div tənur eləyib, qalxdı göyün yeddi qatına. Nəriltiynən, gurultuynan uçau ça Yusifi aparıb qoydu divlər padşahının məkanında. Sonra Yusifnən öpüşüb, görüşüb geri qayıtdı. Özünə də tapşırdı:
– Bax, gördüyün imarət, divlər padşahınındı. Ora tamam tilsimdi, sehirlidi. Sən ora gedəndə hər nə görsən eşitsən tərsinə eləyərsən. Açıq qapı görsən örtərsən, örtülü qapı görsən açarsan, özü də nəbadə, nəbadə geri baxasan.
Div sözünü qurtaran kimi qalxdı havaya. Yusif kərə divdən ayrılıb gəldi qalaçanın qapısının ağzına. Gördü qapı örtülüdü, əl atıb açdı. Girdi içəri. Qabağına qırx pilləkən çıxdı. Pilləkənlərin biri qızıldan, biri gümüşdən. O, bu pilləkənlərlə yerin altına enəndə, hər tərəfdən səs gəldi: “Yusif dayan, Yusif dayan”. Yusif bu səslərə fikir verməyib qırx pilləkəni aşağı endi. Gördü qırx otaq var, hamısının qapısı açıx. Yusif otaqlardan keçdikcə hamısının qapısını örtdü. Qırxıncı otağın qapısı örtülüydü. O, onu açıb istədi içəri girsin, gördü otaqdan bir xorultu gəlir, az qalır səsdən adamın qulağı tutulsun. İstədi irəli getsin, gördü yox, yel bunu geri atır. Bir azdan sonra istədi geri getsin, gördü yox, yel bunu indi irəli çəkir. Qaldı məəttəl ki, bu nə olan işdi? Əlini gözünün üstünə qoyub bir az o üzə, bir az bu üzə baxıb gördü ki, otağın küncündə bir bədheybət div yatıb, burnu dəmirçi körüyü kimi yel buraxır. Demə nəfəs alanda Yusifi çəkirmiş, buraxanda itələyirmiş.
Yusif fikirləşdi ki, yox, bu deyəsən o divlərdən deyil, bunun yeddi başı var, hər başında yeddi buynuzu var, hər ağzında yetmiş yeddi dişi var. Div yetmiş yeddi adamın kəlləsini bir çatıya düzüb, muncux əvəzinə boğazından asmışdı. Qulaqları o qədər yekə idi ki, birini altına salmışdı, birini üstünə, burnundan tana əvəzinə on batman dəmir asılmışdır.
O qədər tükləri var idi ki, elə bil meşədi. Yusif bir təhər divarın qırağıynan divin dalına keçib, istədi onu öldürsün. Sonra fikirləşdi ki, yatdığı yerdə divi öldürmək mərdlikdən deyil. Yaxşısı budu qoy oyadım, ya ona verən Allah, ya mənə verən Allah... Yusif qılıncını siyirib, soxdu divin dabanına, başladı ovub las-las ətini çıxartmağa. Div heç gözünü də açmadı. Quyruğunu tərpədib dedi:
– Ay andıra qalasan çibin, ayağımı niyə qıdıxlayırsan?
Divin quyruğu Yusifə elə dəydi ki, yeri zol durdu. Yusif bu dəfə də əl çəkmədi. O, yenə qılıncıynan divin ayağını ovdu. Div istədi çibini bu dəfə də qovsun, gözünü açıb gördü başının üstündə bir pəhlivan durub. Div əvvəlcə əllərini qaldırıb başladı gərnəşməyə. Sümükləri elə xırtıldadı ki, elə bil min illik bir çinar ağacını yerindən qopartdı.
Div dedi:
– Ey bəni-insan, sən nə cürətlə bu məkana gəlib çıxıbsan? Heç ömründə div görmüsənmi? Bu saat səni bircə tikə eləyib dişimin dibinə atacağam.
Div belə deyəndə Yusif torbanın ağzını açıb, qara divin başını atdı onun qabağına, dedi:
– Niyə görməmişəm. Sənin qoruxçun kərə divi özümə qul eləmişəm, qara divin başını kəsib gətirmişəm. İndi də səni öldürməyə gəlmişəm. Div bu sözü eşidən kimi gözləri çıxdı kəlləsinə, başladı o üzə, bu üzə gərdiş eləyib, nərə çəkməyə. Yusif qollarını çərməyib atıldı divin üstünə. Yeddi gün, yeddi gecə Yusif divlə güləşdi. Axırda gördü yox, deyəsən olmayacax, bu divə qılınc-zad kar eləmir, tamam başdanayağa tilsimdi. Odu ki, ora-bura baxıb başladı divin canını axtarmağa. Bir də gördü divin taxçasında bir şüşə var. Bildi ki, divin canı ordadı. Əl atıb şüşəni götürdü, yerə vurub sındırdı. Divin o saat əl-ayağı boşalıb yerə yıxıldı, şüşənin içindən bir göyərçin çıxdı. Yusif tez göyərçini tutub, istədi başını üzsün, divlər padşahı ahu zar eləyib, dedi:
– Ey bəni-insan, səni and verirəm öz ananın südünə, gəl sən o göyər çinin boğazını üzmə, mənim canım ondadı. Məndən nə istəyirsənsə əvəzində de, verim.
Yusif dedi:
– Göyərçinin boğazını üzmərəm, amma mənə iki şey verəsən, özü işıx verən şam ağacları, bir də mərmər daşları. Əgər bu şeyləri verərsənsə, ananın südünə and iç, sənə inanım.
Div anasının südünə and içəndən sonra Yusif göyərçini buraxdı. Divlər padşahı o saat əmr eləyib bütün divləri başına yığdı. Onlara tapşırdı ki, Yusif nə qədər şam ağacı, mərmər daşı istəyirsə verib, onu istədiyi yerə aparın. Kərə divi də qulluxdan azad eləyib Yusifə bağışladı. Elə həmən gün divlər Yusifin dediyi şeyləri hazır eləyib, yola düşdülər. Yusif də divlərdən birinin dalına minib, gəldi öz şəhərlərinə.
Divlər bir gecənin içində həmən qəsri tikib geri qayıtdılar. Gecənin yarısı vəzirnən padşah gördülər ki, hər yer çilçıraqban olub, elə bil gün çıxıb. Padşah dedi:
– Vəzir, bu nə möcüzədi, gecənin bu vaxtında belə işıx, elə bil gün çıxıb.
Vəzir barmağını dişləyib dedi:
– Qibleyi-aləm sağ olsun, bu olsa-olsa Yusifin işi olacaq, yəqin o, özü işıx verən imarəti tikdirib qurtarıb.
Yusif gəlib ədəb-ərkanla baş əyib dedi:
– Padşah sağ olsun, sənin əmrini yerinə yetirmişəm, imarət hazırdı.
İndi gedək bax.
Vəzirlə padşah gedib imarətə baxanda ağızları açıla qaldı. Yusifin bu şücaəti padşahı heyran elədi. Amma vəzir yaman dilxor oldu. Vəzir elə oradaca padşahı bir qırağa çəkib qulağına dedi:
– Heç insafdan deyil, belə bir imarətin ola, amma içində üç bacı pərilər olmaya. Əgər o, üç bacı pəriləri də bura gətirdə bilsən, dünyada heç bir dərdin-qəmin olmaz, onlarnan keyf çəkib gün keçirərsən.
Padşah dedi:
– Vəzir, mən pəri qızlarını hardan tapa bilərəm?
Vəzir dedi:
– Şahim, bu cür gözəl bir qəsri tikdirən adam pəri qızlarını da tapıb gətirə bilər. Yusifə əmr elə gedib gətirsin. Əgər gətirmək istəməsə, boynunu vurdur. Padşah üzünü Yusifə tutub dedi:
– Oğlum, bu imarəti ki, tikdirmisən, çox sağ ol. Amma indi gedib gərək üç bacı pəri qızlarını da bura gətirəsən. Qırx gün sənə möhlət verim. Gətirməsən, boynunu vurduracağam. Yusif padşahın yanından çıxıb, yenə bikef evlərinə qayıtdı. Anası oğlunun sür-sifətinə baxan kimi başa düşdü ki, padşah yenə görəsən nə tapşırıb. Dedi:
– Oğul, padşah səni indi hara göndərir?
Yusif dedi:
– Padşah indi də məni üç bacı pəriləri gətirməyə göndərir. Qırx günə kimi tapıb gətirməsəm, boynumu vurduracaq. İzin ver gedim.
Sənubər oğlunun boynunu qucaxladı, üz-gözündən öpüb, xeyirdua verib yola saldı. Özünə də dedi:
– Oğul, bil, agah ol, sənin atanı əsir eləyən həmən üç bacı pərilərdi.
– Oğul, səfərin indi haradı?
Yusif dedi:
– İndi də üç bacı pəriləri gətirməyə gedirəm.
Qoça dedi:
– Oğul, bu yol çox qorxulu yoldu. Bura gedər-gəlməz deyirlər.
Yaxşı olar qayıdasan, getməyəsən. Amma görürəm, sən bu sevdadan əl çəkən deyilsən. İndi ki, gedirsən, get, amma sözlərimə yaxşı qulaq as. Gedəndə əvvəlcə qabağına bir dərya çıxacaq. Boğulmağınnan qorxma, vur özünü suya. Bir az gedəndən sonra qabağına od-alov çıxacaq, görəcəksən hər yer od tutub yanır. Nə badə qorxub geri çəkiləsən. Gözünü yum, özünü vur odun içinə. Burdan da qurtarandan sonra qabağına o qədər ilan-çayan, çəmbərquyrux, şir, pələng, əjdaha çıxacaq ki, ayax basmağa yer tapmiyacaqsan. Hamısı ağzını açıb üstünə cumacaq. Heç qorxmazsan ha! Başını aşağı salıb, onları ayaqlayaayaqlaya keçib gedərsən. Bir də gözünü açıb görəcəksən ki, iki yolun ayrıcındasan. Bu yolların biri qiblə tərəfə, günçıxana, o biri də günbatana gedir. Sən gün çıxan tərəfə gedərsən. Qabağına bir bulax çıxacaq. Haman dediyin o üç bacı pərilər hər gün o bulağa çimməyə gəlirlər. Sən çalış onların donunu5 yandır. Ondan sonra nə desən razı olacaxlar.
Üç bacıların kiçiyi bardağı götürüb, bulağa suya gəlmişdi. Əyilib bardağı dolduranda gördü Yusif suyun içində yatıb. Qız məəttəl qaldı, axı Yusifi evdə yata-yata qoyub gəlib. O, nə tez gəlib bu suyun içinə girdi. Tələsik evə gəlib gördü Yusif qızıl taxtın üstündə xorhaxorla yatır. Əhvalatı bacılarına söylədi. Qızların üçü də əvvəlcə gəlib evə baxdılar. Gördülər Yusif yatır. Sonra da gedib bulağa baxdılar. Gördülər Yusif doğrudan da suyun içində yatıb. Bu işə mat- əəttəl qaldılar.
– Bacılı-bacılı, gəlmişkən gəlin həmi çimək, həm də Yusifi sudan çıxardax. Görək nə həngamədi?
Pəri qızları donlarını çıxardıb, girdilər suya. Şappıltıya Yusif ağacın başında yuxudan oyandı. Baxıb gördü pəri qızları suyun içindədilər. O, fürsəti fovta verməyib, tez ağacdan düşdü. Pəri qızlarının donlarını götürdü. Pəri qızları suda nə qədər Yusifi axtardılarsa tapmadılar. Sudan çıxıb, donlarını geymək istəyəndə gördülər donları yoxdu. Qızlar aşladılar donlarını axtarmağa, Yusif dedi:
– Ey pəri qızları, havayı yerə axtarmayın, paltarınız məndədi. Mən gəlmişəm sizi aparmağa.
Qızlar nə qədər yalvar-yapış elədilər ki, donumuzu ver geyək; sonra hara deyirsən gedək.
Yusif dedi:
– Xeyr, keçəl suya getməz.
Elə Yusifə bu lazım idi. O, razı olub dedi:
– Onda ananızın südünə and için, sonra donlarınızı verim. Qızlar analarının südünə and içdilər. Yusif onların donlarını verdi. Yusif üç bacı pərilərə qoşulub, getdi onların evinə. Bacılar o saat yemək hazırlayıb, süfrə saldılar. Başladılar çörək yeməyə. Yusifin dədəsi də burada idi. Amma dədə-bala hələ bir-birini tanımırdı. Dədəoğul bir-birinə o qədər oxşayırdı ki, elə bil bir almaydı yarı bölübsən. Pərilərin böyük bacısı Yusifdən xəbər aldı:
Böyük Yusif başa düşdü ki, bu onun öz oğludu. O, oğlunu qucaxladı, üz-gözündən öpüb dedi:
– Oğul, sən mənim doğmaca balamsan.
Pəri qızları bunları belə görəndən sonra tutduxları işə peşman oldular. Böyük bacı dedi:
– İndi hara deyirsiniz gedək.
O saat balaca Yusif divin verdiyi tükü yandırdı. Bir də gördülər kərə div nəriltiynən-gurultuynan gəlib durdu balaca Yusifin qabağında, dedi:
– Yusif, qardaşım, mənə görə nə qullux?
Yusif dedi:
– Bizi öz torpağımıza apar.
Kərə div bir nərə çəkdi. O saat hər tərəfdən divlər tökülüb gəldilər.
Hərəsi bunların birini dalına alıb qalxdılar göyə. Buludların arasıynan uça-uça gəldilər Yusifin anası olan padşahın torpağına. Yusif bunları da götürüb getdi anasının yanına.
Anası uzaqdan oğlunu görüb, sevinə-sevinə yüyürdü oğlunun qabağına.
Yusif dedi:
– Ana, bu yanımdakıları tanıyırsanmı?
Sənubər dedi:
Balaca Yusif dedi:
– Ana, bu dədəmdi, bunlar da pəri qızları.
Sənubər diqqətnən baxıb gördü ki, doğrudan da əridi. Sevindiyindən qəşş eləyib ürəyi getdi. Hannan-hanna ayılıb ilan kimi sarmaşdı ərinin boynuna. Sənubər başına gələn bütün əhvalatı ərinə danışdı. Sonra üç bacı pərilər Sənubərin ayağına döşənib, ondan aman istədilər. Sənubər bunların günahından keçdi. Sənubər həmən gün bir məclis düzəltdi. Yedilər, içdilər, şadlıx elədilər. Sabahı günü balaca Yusif pəri qızlarını çağırıb dedi:
– Padşah məni sizi gətirmək üçün göndərmişdi. İndi durun, gedək sizi aparım. Əgər aparmasam padşah mənim boynumu vurduracaq.
Böyük bacı dedi:
– Yusif, sən bir yollux bil, agah ol, bizi aparıb padşaha versən, o sənnən əl çəkməyəcək, bu dəfə səni elə yerə göndərəcək ki, gedib qayıtmayacaqsan. Tilsimlərdə batıb qalarsan. Yaxşısı budu sən padşahı öldür.
Yusif gördü qız düz deyir. Odu ki, kərə divi divlər padşahının üstünə göndərib, ondan kömək istədi.
Aradan bir gün keçdi. Yusif bir də gördü hər yeri toz-duman basdı. Bir nərilti, gurultu qopdu ki, gəl görəsən. Baxıb gördü divlər padşahı öz qoşunlarıynan gəlir. Yusif qabağa çıxıb, divlər padşahıynan görüşdü. Divlər padşahı dedi:
– Yusif, mənə görə nə qullux?
– Bu torpağın padşahı mənim düşmənimdi. Əmr elə qoşuna onu öldürsünlər.
Divlər o saat hücum eləyib padşahı, vəziri, vəkili parça-parça elədilər. Qoşunu tamam qırıb çatdılar. Balaca Yusif atasını padşah qoydu, özü vəzir oldu. Üç qardaşın balacası ki, anasının yanında qalırdı, onu da vəkil elədi.
Toy tədarükü başlandı. Böyük Yusif taxta çıxandan sonra özünün, Sənubərin ata-anasının dalınca adam göndərib onları da çağırdı. Yeddi gün, yeddi gecə toy elədi. Pəri qızların kiçiyini oğlu Yusifə, ortancılını arvadına hayan olan balaca oğlana aldı. Toydan sonra Yusif divlər padşahını öz torpağına, əmisiynən ataanasını da öz vilayətlərinə yola salıb, təzədən Sənubərlə ömür sürüb gün keçirməyə başladı. Göydən üç alma düşdü, biri mənim, biri nağıl deyənin, biri də özümün."
"Biri var idi, biri yox idi, günlərin bir günündə Bir padşah var idi. Bu padşahın bir qızı var idi, adı da Pərinuş xanımdı. Pərinuş o qədər gözəldi ki, dünyada elə gözəl qız yoxdu. Ölkələrdən yığın-yığın padşah, vəzir, tacir oğulları Pərinuş xanıma elçi göndərirdilər. Amma Pərinuş xanım heç kimə dil vermirdi.
Bir gün padşah, qızı Pərinuşu çağırtdırıb xəbər aldı ki:
– Qızım, gündə filan qədər elçi gəlir, nə deyirsən? Kimi bəyənirsən de, o adama da nigah kəsdirək.
Pərinuş dedi:
– Mehriban ata, mən ərə getmək istəmirəm.
Padşah dedi:
– İndi ki, belə oldu, öz ixtiyarın özündədi. Kimi istəsən ona da gedə bilərsən. Pərinuş durub atasının yanından, gəldi öz mənzilinə, çox fikir elədi, amma ürəyinə yapışan bir adam tapa bilmədi. Aradan bir neçə müddət keçdi. Pərinuş çox darıxmışdı, atasına bir belə kağız yazdı ki: Atayi-mehriban, anam ölən gündən bəri sənin bağına gəzməyə getməmişəm. İzin ver, gedim bağa. Yazıb kağızı göndərdi atasına. Padşah kağızı alıb oxudu, gördü ki, qızı Pərinuş bağa getmək istəyir. Bağban üçün xəbər göndərdi ki, “Qızım bağa gələcək, bağı sahmana sal! Bir nəfər kişi cinsindən bağda olsa,
vay sənin halına”. Bağban bu xəbəri eşidən kimi düşdü əl-ayağa. Bir günortaya bağı sahmana salıb padşaha xəbər göndərdi ki, bağ hazırdı. Pərinuş qırx qızları götürüb gəldi bağa. Pərinuş gördü ki, bağban bağı çilçıraqban eləyib. Burda güllər, bülbüllər, hər nə meyvəcat istəsən vardı. Baxdıqca adam həsəd aparır. Ətirli bir çəmən üstə taxtın qurub, başladılar çalıb oynamağa. Yemək vaxtı çatdı, yemək yeyildi. Pərinuş yeməkdən sonra yıxılıb yatdı. Pərinuş yumşaq yataqda yatmışdı, qırx qız da yanında onun qarovulunu çəkirdi. Sənə xəbər verim kimdən, bağbanın oğlu İbrahimdən. Bağban oğlu İbrahim işdən gəlirdi, çox bərk yorğundu. Girib bağa gördü ki, heç kəs yoxdu. Çıxıb çarhovuz üstə əl-üzünü yuyub, yıxılıb yatdı. Bir vaxtı Pərinuş yuxudan ayılıb qırx qıza dedi ki:
– Siz burada olun, mən gedim çarhovuz üstə, əl-üzümü yuyum gəlirəm. Qırx qız orda qaldı. Pərinuş isə kölgəliyini əlinə alıb üz qoydu çarhovuza tərəf. İstədi çıxıb əl-üzünü yuya, nəfəs eşitdi. Tez dönüb bir neçə qədəm getdi, istədi qırx qızı çağıra harayına, sonra da özlüyündə dedi: Qoy tək gedim, görüm kimdi atamın bağında belə rahat yatıbdı.
– Ey çəpəllər, məgər bilmirsiz ki, mən bağdayam, bu kimdi yatıbdı. İndi atam bilsə hamınızın boynun vurdurar.
Qızların hamısı yarpaq kimi Pərinuşun qabağında əsirdilər. Pərinuş əmr verdi ki, İbrahimi götürüb aparsınlar öz otağının altında bir otaq vardı, salsınlar ora, özü İbrahimin tənbehin edəcək. Qızlar qaş qaralanı gözlədilər. Qaş qaralan kimi İbrahimi götürüb gəldilər, Pərinuşun otağının altında boş bir otaq vardı, salıb İbrahimi otağa çıxıb getdilər. Pərinuş tez özünü İbrahimə yetirdi. İbrahim ayılıb gördü ki, o, bağda yatmışdı, amma indi evdədi, özü də padşah qızı oturub başı üstə, İbrahimi xof götürdü, istədi Pərinuşu qoyub qaça, Pərinuş İbrahimin qabağını kəsib qoymadı qaça, dedi:
– İbrahim, qaçma, səni mən götürmüşəm bura.
İbrahim dedi:
– Xanım, mən bir bağban oğlu, sən bir şah qızı, mən hara, sən hara?
Pərinuş baxıb gördü ki, İbrahim onu sınaqdan keçirir, dedi:
– Gəl məni sınaqdan keçirmə! Göz görüb, könül sevib, atam min deyə, mən səninəm ki, sənin. İbrahim Pərinuş xanımdan keçə bilmədi. Hər iki aşiq qol boyuna salıb, öpüşdülər. Pərinuş bütün gecəni səhərə kimi İbrahimlə bir otaqda qaldı. Səhər durub İbrahimə bir dəst paltar geydirib, pul verib göndərdi hamama, İbrahim geyinib-kecinib, gəldi Pərinuşun yanına. Pərinuş İbrahimi bu paltarda görən kimi əlin salıb boynuna, dedi:
İbrahim dedi:
– Çifayda ki, bir şey çıxmayacaq.
Pərinuş dedi:
İbrahim dedi:
Pərinuş dedi:
– Qorxma, mən özümü naxoşluğa vuraram. Ta o vaxta qədər ki, bütün həkimlərdən atamın əli üzüldü, sənə xəbər göndərərəm, sən gəlib atamla şərt bağlayasan. O, şərtinin üstə duracaq. Ad olar ki, məni naxoşluqdan sən sağaldıbsan, sonra mən səninəm. İbrahim razı oldu. Sabah olub Pərinuş özün vurdu naxoşluğa, atası üçün xəbər göndərdi. Padşah Pərinuşun naxoş olmasın bilib, durub gəldi qızının yanına. Pərinuş atasının gəlməyini bilibən, tez üzünə zəfəran çəkib, rəngini sarımtıl eləyib girdi yerinə. Padşah gəlib Pərinuşun yanına, qızın əhvalın xəbər alıb gördü ki, qızının dili, ağzı tutulub, heç danışmır. Sir-sifəti elə dönüb ki, elə bil meyiddir. Padşah tez durub ayağa, gedib çıxdı taxtına, vəziri çağırtdırıb dedi:
– Vəzir, şəhərimdə nə ki, həkimlər var, çağır, qızıma əlac eləsinlər. Qızımın əhvalın çox pis görürəm.
Vəzir baş əyib getdi. Ta şəhərlərdə həkim qalmadı çağırmamış olalar, heç biri Pərinuşu sağalda bilmədi. Padşaha xəbər xəbər üstündən gedirdi ki, bəs qızın Pərinuşun əhvalı günü-gündən xarab olur. Padşahın axırda əlacı kəsilib əmr verdi ki, hər kim qızım Pərinuşu sağaltsa, qızımın kəbinini kəsdirib sağaldan adama verəcəyəm. Yazılıb divarlara vuruldu. Hər kim oxuyurdu, deyirdi ki, o qız sağalmaz, getməməyimiz yaxşıdı. Eşit İbrahimdən. İbrahim Pərinuşdan alan kimi, özün yetirdi padşahın yanına. Baş əyib ədəb salamın yerinə yetirdi. Padşah İbrahimdən xəbər aldı ki, niyə gəlmisən?
İbrahim dedi:
– Gəlmişəm qızın Pərinuşu sağaldam.
Padşah dedi:
– Çox yaxşı. Neçə günə? Nə şərtlə?
İbrahim dedi:
– İki gün möhlət ver mənə, əgər qızını sağaltsam, qızın mənimdi, sağalda bilməsəm boynumu vurdur!
Padşah razı olub İbrahimlə kağız bağlaşdılar, adam göndərdi qızının yanına. İbrahim girib Pərinuşun otağına, heç kimi özündən qeyri qoymadı otaqda qala. Qapıları bağlayıb Pərinuşla başladılar keyfə. İki gün tamam olanda İbrahim gəldi padşahın yanına. Ədəb salamını yerinə yetirdi. Padşah İbrahimə yer göstərdi, İbrahim əyləşdi. Pərinuşu
İbrahimdən xəbər aldı. İbrahim dedi:
– Pərinuş sağalıbdı.
Padşah İbrahimə inanmadı. Əmr verdi ki, İbrahimi saxlasınlar, özü durub gəldi Pərinuşun yanına, gördü Pərinuş sağalıbdı. Oturub qızı ilə danışıb, bir az da əhval tutub, lap inanıb durub gəldi vəzirin yanına, dedi:
Vəzir gedib fikrə, dedi:
– Heç əlac yoxdu. Ya Pərinuşu verməlisən, ya oğlanın başını batırmalısan.
Padşah xəbər aldı ki:
– Nə yolla?
Vəzir dedi:
– Şəhr Qəzvində yeddi dağ var. O dağların adına “Yeddi dağ” deyirlər. Göndər İbrahimi oradan alma gətirə. Ora gedən dala gəlməz.
Padşah razı olub, durub gəldi İbrahimin yanına, dedi:
– İbrahim, gərək mən sənin mərifətini biləm. Əgər mənə Yeddi dağ almasından üç alma dərib gətirsən, qızım Pərinuşu sənə verdim, yox, götürüb gələ bilməsən, mənim səninlə qohumluğum tutmaz.
İbrahim razı olub durub mürəxxəs oldu padşah qulluğundan, özün yetirdi Pərinuşa. Pərinuş İbrahimi görüb xəbər aldı ki:
– Necə gəldin?
İbrahim dedi:
– Padşah məndən Yeddi dağ alması istəyir. Bilmirəm ki, yeri haradı.
Pərinuş çoxbilən idi. Bildi ki, bu vəzirin hiyləsidi, dedi:
– Gəl getmə! Getsən qayıtmazsan. Atam səni gedər-gəlməz yola göndərir.
İbrahim razı olmadı, çünki padşaha söz vermişdi, dedi:
– Yeddi dağ almasını qırx günə gərək gedib gətirəm.
Pərinuş bu sözü eşidən kimi qara gözlərindən yaş axıtmağa başladı. Bir neçə damcı töküldü yanaqlarının üstə. İbrahim alıb Pərinuşun başın qoydu dizi üstə, dedi:
– Gəl sən qırx gün üçün darıxma, izin ver gedim.
Pərinuş razı olub İbrahimi yola saldı. İbrahim at minib üz qoydu şəhərdən çıxmağa. Az gedib, çox dayandı, neçə mənzil keçib gəlib çatdı çöllü-bəri-biyabana. İbrahim bərk yorulmuşdu, çəkib atın bir sərin bulağın üstə yancidar elədi, özü də uzanıb dincəlməkdə olsun, bir vədə gördü ki, bir dərədən tüstü çıxıb qalxdı havaya. Tüstünün içindən bir dərviş peyda olub, gəlib dayandı İbrahimin qabağında, dedi:
– Ey İbrahim, anan matəmində otursun! Neçə vaxtdı ki, sənin yolunu gözləyirəm. Yeddi dağ alması üçün getmə!
İbrahim dedi:
– Bir başa sal məni, görüm ora necə yerdi, hardadı?
Dərvişlibas dedi:
– İbrahim, gəl şərt kəsək. Mən sənə tilsimi öyrədim, sən də o almalardan birini mənə ver!
İbrahim razı oldu. Dərvişlibas İbrahimi götürüb apardı evinə. Tilsim kitabların açıb tökdü qabağına. İbrahimi düz bir ay ruzigar yanında saxlayıb tilsim öyrətdi. Bir ay tamam olanda Dərvişlibas İbrahimi götürüb gəldi həmin yerə, dedi:
– İbrahim, Yeddi dağ alması mənim qardaşımın bağındadı. Çox igidlər gedib tələf olubdu, o almadan götürüb gələ bilməyiblər. Amma sən gedib götürüb gələcəksən. Burdan quş olub uçub getməlisən. Altı dağ aşarsan, yeddinci dağın döşündə o bağı tapıb düşərsən yerə. İki ağacdan maşa düzəldib, almalardan dərib, çıxıb gəl. Qorxma, ağacda almalar dil olub deyəcəklər ki: “məni dərdilər”, səs gələcək: “kim dərdi”. Deyəcək ki, “ağac”, “ağac ağacı dərməz”. Bu kimi sözlər eşidəcəksən, qulaq asma, çıx gəl!
İbrahim tilsimi oxuyub oldu bir quş, qanad çalıb qalxdı göyə, gəlib çatdı həmin yerə. Gördü ki, bura yeddi dağın döşüdü. Amma burada bir bağ var idi ki, gəl görəsən. Girib bağa, ağacdan tez maşa düzəldib üç alma dərdi. Almalar dil olub dedi:
– Dərdilər.
– Kim dərdi?
– Ağac.
– Ağac ağacı dərməz.
İbrahim bunların sözünə baxmadı. Quş olub qalxdı göyə. Birdən yadına düşdü ki, dərviş üçün alma götürəcəkdi, amma alma üç idi. İbrahim dedi: Allah vurmuşdu dərvişi. İbrahim göylə gedirdi, dərviş də oturub İbrahimin yolunu gözləyirdi. Bu tərəfdən İbrahim yolu kəsmə vurub, kəsmə yolla özün yetirdi şəhərə. Şəhərin qırağında cildin dəyişib
özün yetirdi padşaha. Padşah gördü İbrahim gəlib çıxdı, almaları da özü ilə gətirdi. Boğazının yolu qurudu. İbrahim almaları padşaha verib birbaş gəldi Pərinuşun yanına. İki aşiq qol-boyun olub burada qalmaqda olsunlar, eşit padşahdan. Padşah vəziri çağırtdırıb dedi:
– Vəzir, tədbir! İbrahim gəlib çıxdı, almaları da özü ilə gətirdi.
– Gəl yolla İbrahimi Nil qoluna. Orada bir çay var, o çayın içində yanan əskilər var ki, gecə-gündüz əjdahalar o əskinin qarovulunu çəkir. İbrahim gedib salamat qayıtmaz.
Padşah razı olub, İbrahimi çağırtdırıb dedi:
– İbrahim, gərək Nil qoluna gedib yanan əskilərdən mənim üçün götürəsən.
İbrahim razı olub bu səfər Pərinuş xanımın yanına getməyib, girib quş cildinə, qalxdı göyə. Yetirib özünü Nilə, həmin qolu tapdı. Gördü ki, neçə parça əskidi suyun altında yanır, amma burada iki əjdaha ya- tıbdı. İbrahim iki sərvəz enib yerə qanadın suya vurdu. Üçüncüdə olub durna, dimdiyini uzadıb əskinin birin götürüb gəldi. İbrahim göylə gəlirdi,
az qalmışdı öz şəhərlərinə çata. Dərvişlibas yerlə gedirdi, görüb İbrahimi, quş olub qalxdı göyə İbrahimi tuta. İbrahim baxıb dala, gördü ki, dərviş gəlir. Tez özün yetirib göydən yerə, olub bir siçan girdi deşiyə. Dərviş gördü ki, İbrahim oldu siçan, istədi enə yerə. İbrahim pis başlamışdı, bildi tutulacaq, oldu tüstü çıxdı deşikdən, bir şir olub dayandı. Dərviş pələng olub gəldi İbrahimin bərabərinə. Durdular vuruşmağa. İbrahim şir cildindən çıxıb oldu bir ceyran, başladı qaçmağa. Dərviş olub tazı İbrahimi tutmaq istədi. İbrahim gördü ki, tutulacaq, bir tilsim oxuyub oldu bostan tağlarında bitən qarpız-qovun. Dərviş olub bir bağban əlinə aldı bıçaq, başladı qarpız-qovunu kəsməyə. İbrahim baxıb gördü ki, qoca dərviş bütün qarpızları kəsib qurtardı, tez olub quş, qalxdı göyə. Dərviş olub bir qırğı, başladı İbrahimi ovlamağa. İbrahim olub bir ovuc darı səpildi çölün düzünə, bir giləsin atıb kolun dibinə gizləndi.
Dərviş dedi:
– İbrahim, ölən günündü.
Padşah İbrahimi görən kimi dedi:
– İbrahim, əskini gətirdin?
İbrahim dedi:
– Bəli, gətirdim.
Padşah İbrahimin əlindən təngə gəlib dedi:
– Cəllad! Vurun İbrahimin boynunu!
İbrahim bu sözü eşidən kimi olub gürzə ilan, sərilib padşahın boynuna padşahı çaldı, vəziri də cəhənnəmə vasil eləyib, durub gəldi Pərinuşun yanına.
Pərinuş İbrahimi görən kimi qolun salıb boynuna dedi:
– Necə gəldin?
İbrahim bütün əhvalatı Pərinuşa danışdı. Pərinuş çox sevindi. Yeddi gün, yeddi gecə İbrahim toy eləyib Pərinuşu aldı. İbrahim öz atasını da yanına alıb xoş gün keçirməyə başladılar."
"Biri var idi, biri yox idi. Bir ayı, günü keçmiş kişi var idi. Bir arvadı var idi. Bunların yeddi oğlanları var idi. Amma heç qız uşaqları yox idi. Yeddi qardaşlar bir bacıları olmadığından çox qəmgin idilər.
Bir gün yeddi qardaşlar analarına dedilər:
– Ay analı, bacı çox istiqanlı olur, deyirlər. Hayıf ki, bizim bircə bacımız yoxdur. İndi ki bacımız yoxdur, biz gedirik uzaqdakı Ballı dağa ovçuluğa. O vaxta kimi gəlmiyəcəyik ki, sənin uşağın olsun. Ay ana, havaxt oğlun olsa qapıya ox as, ondan da o yana gedək, daha gəlməyək.
Ha vaxt qızın olsa, qapıya ələk as. Gələk evə.
Ana çox dedi, oğlanları az eşitdi. Başa gəlmədi. Axırda yeddi qardaşlar çıxıb Ballı dağa getdilər. Orda ovçuluq eləyib dolanmağa başladılar.
Aylar keçdi, həftələr dolandı. Yeddi qardaşların analarının bir qəşəng qızı oldu. Arvad qızın adını Nardanxatun qoydu. Sevinib getdi qapıya ələg asdı ki, oğlanları qızı olduğunu bilib gəlsinlər.

Yeddi qardaşlar anası Napdanxatunu sevə-sevə saxlayırdı. Oğlanlarının gəlməsini gözləyirdi. Nardanxatun böyüyüb gözəl qız olmuşdu.
Bir gün qonşulardan biri qonşuları yun daramağa çağırmışdı. Nardanxatunı da çağırmışdı. Nardanxatunun əlində böyütdüyü bir iti var idi. Onu çox istəyirdi. Onu Qaraca-böcük deyib çağırırdı. Haraya gedəndə Qaraca-böcüyü də aparırdı. Onu da yanına salıb qonşuya yun daramağa getdi. Orda çoxlu qız-gəlin var idi. Bir qarının aralıqda başmağı itdi. Hay-küy düşdü ki, görəsən bunu kim götürmüş ola. Biri “anamın”, o biri “qardaşımın başı üçün mənim xavarım yoxdur” deyib qarını inandırdılar. Nardanxatun da “bu Qaraca-böcüyün başı üçün mənim də xəbərim yoxdur” dedi. Ordakı arvadlar gülüşüb dedilər:
– Ay günü qara, pis niyyətli, yeddi qardaşları olan bacı da bir tulanın başına and içərmi?
Nardanxatun oradan çıxıb ağlaya-ağlaya anasının yanına gəldi.
Qardaşlarının necə olmasını anasından soruşdu. Anası ağlaya-ağlaya əhvalatı qızına söylədi. Nardanxatun dedi:
– Ay ana, mən qardaşlarımı harada olsalar tapacam, onlarsız mən nəyə lazımam. Onlar bacı-bacı deyib çöllərə düşüblər, mən də onların dalıncan gedəcəm.
Anası ha yalvardı, yapışdı, başa gəlmədi.
Nardanxatun yol azuqu götürüb Qaraca-böçüknən yola düşdü. Soraqlaşa-soraqlaşa gedir idi. Az getdi, çox dincəldi, çox getdi, az dincəldi, axırda həmən qardaşları olan yerə yetişdi. Cəlib çadıra çıxdı. Tərs kimi o günü qardaşlarının yeddisi də ova getmişdi. Evdə heç kəs yox idi. Nardanxatun gördü çadırda ət var, çörək var, yorğan-döşək var. Nardanxatun dedi:
– Həlvət bunların bir yiyəsi var. Harada olsa axşam gələcək. Bu ətdən xörək bişirim, həm özüm yeyim, həm də ona qalsın.
Nardanxatun yaxşı xörək, çörək bişirib hazır elədi. Axşama kimi ev-eşigə müğayət oldu. Axşam olanda bir xəlvətdə gizləndi.
O tərəfdən yeddi qardaşlar ovdan gəldilər, xörək-çörəyi hazır gördülər, ev-eşigi süpürülmüş, yığılmış gördülər. Mat-məəttəl qaldılar.
Yeyib-içib hər yanı gəzdilər. Bir şey görmədilər, yatdılar. Sabah olanda bu sirri bilmək üçün biri evdə qaldı. Qalanı yenə ova getdi. Evdə qalan qardaş bir yanda gizləndi. Nardanxatun bunları getmiş bilib evə gəldi. Burada duran qardaş bunu görəndə daban basaraq çadıra girdi.
Nəçi olmasını, haradan gəlib haraya getməsini xəvər aldı. Nardanxatun əhvalatı başdan-başa ona söylədi. O da bacısı olduğunu bilib, özünü ona nişan verdi. Hər iki bacı-qardaşlar görüşüb öpüşdülər.
Axşam oldu o biri qardaşları da gəldi. Görüşdülər, halallaşdılar, bacıları olduğuna sevindilər.
Bu gündən sora yeddi qardaşlar gedib ov eləyib gətirirdilər, Nardanxatun bişirib axşama hazır eləyirdi. Gəlib kef-damaq ilə yeyib dolanırdılar.
Bir gün Nardanxatun qardaşlarına xörək bişirmək üçün yol otun pəncəri dərməyə getmişdi. Evə gec gəldi. Gələndə gördü odocaqdan keçib, qarıya çıxıb oddan ötəri çox vurnuxdu, bir şey tapmadı.
Bikef qayıdırdı ki, bir də uzaqda tüstü gördü. Sevindi. Uşaqlığına baxmayaraq, balağını belinə vurub, bir ev damına girdi. Gördü orda bir qızı saçından asıblar. Tükləri biz-biz oldu. Qorxa-qorxa dedi:
– A bacı! Sana bu zülmü kim eləyib?
Asılı qız dedi:
– Mən Uğurşahın qızı Almayam. Məni bu saçımdan asan dev mənə aşıq olmuşdur. Məni istədi, atam vermədi. Axırda götürüb buraya gətirdi. İndi mən ondan baş birlik eləmədiyimnən mənə belə zülmü eləyib. İndi ay bacı, sən yazıqsan. Tez buradan get, gələr səni məndən pis eliyər.
Nardanxatun qorxa-qorxa bir od götürüb oradan çıxdı. Birbaş yola düzəldi. Nardanxatun tələsik qaçanda yumaq kələfi əlindən düşüb cözələnə-cözələnə gəlmişdi. Oyannan dev gəlib:
Adam-adam iyisi gəlir.
Yağlı badam iyisi gəlir,
Qatır gəlsə, dırnaq salar,
Quş gəlsə, qanad salar –
– Buraya bəni-adəm haradan gəlmişdi?
Qız dedi:
– Buraya, mənim yanıma heç kim gəlməyib. O adam iyisi mənim iyimdir.
Dev o yan-bu yanı gəzirdi. Birdən kələf gözünə sataşdı, kələfin ucunu alıb dəstələyə-dəstələyə düz gəlib çıxdı Nardanxatungilə. Nardanxatun qapını bağlayıb içəridə xörək bişirirdi. Dev gördü asanlıqla onu ələ gətirə bilməyəcək, bicliknən dedi:
– Ay Nardanxatın, ay Nardanxatun, anan sana bir üzük yollayıb barmağını çıxart, onu taxım.
Nardanxatun inandı, barmağını qarının dərməyindən eşiyə çıxartdı. Dev barmağını dişinin arasına qoyub o qədər sümürdü ki, Nardanxatunun bütün qanını sümürdü. Nardanxatun lap bihuş düşdü. Dev qızı ölmüş bilib qayıdıb getdi.
Axşam yeddi qardaşlar evə gəlib bacılarını ölü gördülər. Onu özünə gətirdilər. Qız əhvalatı söylədi. Yeddi qardaşlar gedib devi öldürdülər.
Şah qızını azad elədilər. Devin başını da gətirib evlərinin sol tərəfində basdırdılar.
Ay keçdi, il keçdi, devin qəbrinin üstündən yeddi gül bitdi. Nardanxatun gül yeddi, qardaşları yeddi olduğuna həvəslənib gülləri dərib, gətirib sandığına qoydu. Həmişə asıb baxırdı, bir də asıb baxanda gördü ki, bu güllər yeddi qənirsiz gözəl qız olublar. Nardanxatun bu sirri qardaşlarına söylədi. O, qızların hərəsini qardaşlarının birinə aldı.
O qızlar Nardanxatuna xəlvətcə xörək içində ilan-çayan verdilər. Nardanxatunun qarnı qalxıb burnuna dəyəsi oldu. Yeddi qardaşlar arvadlarından xəvər aldılar ki:
– Bunun belə olmasına səbəb nədir?
Onlar dedilər:
– Kim bilir? Hansı lotu-potunnan aranı sazlayıb, belə olub.
Yeddi qardaşlar dev qızlarının sözlərinə inanıb bacılarını evdən qovaladılar.
Nardanxatun dinməz-söyləməz ah çəkib yola düşdü. Az getdi, çox getdi, getdi bir dağın başında bir sürüyə çatdı. Sürünün iki çobanı var idi. Nardanxatunun yanına gəldilər. O dedi, bu qız mənimdir, bu dedi, mənimdir. Çobanların sözləri çəpləşdi. Bir-birini qırası oldular.
Böyük çoban belindən xəncəri çəkib dedi:
– İndi ki belə oldu, mən bu qızı iki bölüb yarı payını aparacam.
Çoban onu evinə gətirib kəbin elədi, saxladı. Bu vaxtdan ay keçdi il keçdi, Nardanxatun o çobanın bir qəşəng oğlu oldu. Yekələnib hər işə gedəsi oldu.
Nardanxatun bir gün oğlunu da götürüb qardaşları olan yerə gəldi.
Qardaşları at sulayırdılar. Nardanxatun oğlunu bir qamış ata mindirib özünə də öyrətdi, dedi:
– Suyun qırağına gedəndə “ay atım su iç, ay atım su iç de”.
Oğlan qarğı atı minib, gəldi suyun qırağına. Qarğı atı çapdırıb: “Ay atım su iç, ay atım su iç” diyəndə, dayıları gülüb dedilər:
– Ay qancıq oğlu, qarğı atı su içərmi?
Oğlan dedi:
– Bə yeddi qardaş da bir bacıdan keçərmi?
Yeddi qardaşlar bu sözü eşidəndə onun yanına gəldilər. Əhvalatı ondan bildilər. Uşağı da götürüf bacıları Nardanxatunun yanına gəldilər.
Onun ayaqlarına döşəndilər. Ona haqsız yerə zülm elədiklərini söylədilər. Yeddi qardaşlar Nardanxatunu, oğlunu evlərinə gətirib, ata-analarını, o çobanı da Ballı dağa çıxartdılar. Dev qızlarını öldürüb quyulara doldurdular.
Nardanxatunun, ata-analarının məsləhətinə görə öz ellərindən hərəsi bir gözəl qız alıb evlərinə gətirdilər. Hər kəs öz nişanlısı ilə ömür sürməyə başladı.
Göydən üç alma düşdü: biri nağıl söyləyənə, biri qulaq asanlara, biri də bacadan baxanlara. Onlar yedilər, işdilər, yerə keçdilər, biz yedik, içdik, dövrə keçdik."
"Deyirlər ki, qədim zamanlarda Bilbis1 şəhərində bir padşah varıymış.
Günlərin bir günündə bu padşah yatıb aləmi-röyada görür ki, İsfahan şəhərində bir hammalın Zəngi adında bir oğlu olacaq, uşağ on iki yaşına çatanda vurub onu öldürəcək. Padşah bu yuxunu görən kimi yerindən dik atılıb tez vəziri yanına çağırtdırır, dili tutula-tutula, təngnəfəs yuxunu ona söyləyib dedi:
– Vəzir, görəsən bu yuxu düzdürmü?
Vəzir dedi:
– Qibleyi-aləm sağ olsun, qoy bir rəmmal çağırım, yuxunu yozsun.
Bəli, o saat şəhərdə nə qədər falabaxan, cindar, rəmmal vardısa hamısını çağırtdırdılar. Bunların biri tasa baxdı, biri açar saldı, biri suya baxdı, axırda biri kitaba baxıb dedi:
– Şahım, bu yuxu düzdü, doğrudan da səni bir uşağ öldürəcək.
Padşahın qorxudan bədəninə üşütmə düşdü, odu ki, dedi:
Rəmmallar dedilər:
– Şahım, bizim gücümüz ancaq bu yuxunu yozmağa çatar, ayrı heç bir tədbirimiz yoxdu.
Padşah bu sözü eşidən kimi qəzəbindən az qaldı əlini gəmirsin, gözləri çıxdı kəlləsinə. O saat qırmızı geyinib çıxdı taxta. Əmr elədi ki, rəmmalların boynu vurulsun. Yazıx rəmmallar düşdülər əl-ayağa ki, ey şah, bizim günahımız nədi ki, bizi öldürürsən? Padşah heç nəyə qulaq asmayıb elə dediyini dedi. Axırda rəmmallardan biri gördü yox, bu zalım oğlu bunların hamısının boynunu vurduracax, odu ki, yalandan kitabı o üzə, bu üzə varaxlayıb dedi:
– Şahım, bunun bir yolu var, gedib o uşağı tapıb öldürəsən.
Bu söz padşahın ağlına batdı. Rəmmalları öldürməyib buraxdı.
Aradan bir neçə gün keçəndən sonra padşah təğyir-libas olub qiymətdən ağır, vəzindən yüngül bir xeyli ləl-cavahirat götürüb düşdü İsfahan şəhərinə yola. Az getdi, çox getdi, dərə-təpə düz getdi, gəlib çıxdı İsfahana. İsfahan elə bir böyük şəhər idi ki, nə ucu varıydı, nə də bucağı. Şəhərin bir küncündə bir dükən açdı, başladı dükəndə gününü keçirməyə. Bir gün, beş gün belə dolandı. Günlərin birində onun dükəninə bir hammal gəldi. Padşah bu hammalnan o qədər söhbət elədi ki, bir də gördülər axşamdı. Hammal tez ayağa durub dedi:
– Ağa, daha mən gedim evə, təzə bir oğlum olub, görüm neçədi.
Padşah bu sözü eşidən kimi dedi:
Hammal dedi:
– Uşağın adını Zəngi qoymuşam.
Padşah bu adı eşidəndə rəngi sapsarı zəfərana döndü. Qollarının qarısı sıxıldı, qılçası taqətdən düşdü, heç bir söz deyə bilmədi, tamam nitqi tutuldu. Hammal durub gəldi evlərinə.
Sizə kimnən deyim, uşağdan. Uşağ nə uşağ. Saat-basaat, günbəgün böyüyüb boy atırdı. Bir ayın içində üç yaşında uşağa dönmüşdü. Heç kim onun qolunu qatlıya bilmirdi. Bir oturuma yeddi adamın çörəyini yeyirdi.
Padşah dükəndə oturub öz-özünə fikirləşdi ki, ey dili qafil, mən boş-boşuna bu dükəndə nəyə oturmuşam? Yaxşısı budu gedim uşağı tapım, bəlkə başını batıra bildim. Soraxlaşa-soraxlaşa gedib hammalın evini tapdı, qapını döyüb kişini çağırdı. Hammal baxıb gördü dükənçidi, dedi:
– Ağa, nə əcəb, mənə qulluğun?
Padşah dedi:
– Heç bir qulluğum yoxdu, elə oturmuşdum dükəndə, birdən yadıma düşdün, gəldim.
Hammal padşahı apardı evinə. Padşah içəri girən kimi uşağı aldı qucağına, başladı boyunu söyməyə. Uşağ əlini qundaxdan çıxardıb qəfildən padşaha bir sillə vurdu ki, yer-göy onun başına hərləndi. Padşah lap yəqin elədi ki, onun qənimi bu uşağdı ki, var. Padşah evə bir nəzər salıb gördü hammalın heç nəyi yoxdu, kasıb adamdı. Odu ki, dedi:
– Qardaş, sən gəl bu uşağı mənə sat, özü ağırlığında qızıl verrəm.
Hammala tamah güc elədi, uşağı özü ağırlığında qızılnan dəyişdi. Padşah uşağı götürüb, dükəni də yığışdırıb getdi öz torpağına. Uşağı vəzirinə verib dedi:
– Vəzir, al bu da haman yuxuda gördüyüm uşağ, apar öldür, qanlı köynəyini də gətir mənə görsət.
Vəzir uşağı alıb apardı bir meşəyə, istədi öldürə, gördü uşağ dil açıb deyir:
– Ey vəzir, padşahın ağlı yoxdu, bəs sənə nə olub, mənim taxsırım nədi ki, öldürürsən?
Vəzir gördü uşağ düz deyir. Özü də uşağın dil açıb danışması ona təəccüb gəldi. Bəzir uşağı meşədə bir ağacın dibində yerə qoydu, bir dovşan vurub uşağın köynəyini də onun qanına batırıb gətirdi padşaha ki, uşağı öldürdüm, bu da qanlı köynəyi. Padşah vəzirin sözünə inanıb ürəyi sakitləşdi.
Vəzirnən padşah burda qalsın, sizə kimnən deyim, bir az da uşağdan.
Elə ki, vəzir uşağı ağacın altında qoyub getdi, Zəngi durub yavaş-yavaş meşədən çıxdı, gəlib bir naxırçıya rastlaşdı. Naxırçı uşağı görüb dedi:
– Bala, kimin oğlusan, hara gedirsən?
Uşağ dedi:
– Ata-anamı itirmişəm. Heç bilmirəm hara gedirəm.
Naxırçı dedi:
– Bala, mənə oğul olarsanmı?
Uşağ dedi:
– Olaram.
Naxırçı uşağı götürüb gəldi evlərinə, arvadına dedi:
– Arvad, bu uşağı meşədən tapmışam, deyirəm saxlayax, özümüzə oğul eləyək.
Arvad da bu işə çox sevindi. Zəngi ta gəlib on iki yaşına çatdı. Elə güclü pəhlivan olmuşdu ki, hansı ağaca qol salsaydı kökündən qopardıb atardı.
İndi eşidin bir neçə kəlmə də padşahdan. Padşahın qolunun altı yaman sancırdı ki, birdən uşağ ölməz, gələr. Odu ki, tezdən yenə rəml atanları çağırtdırıb dedi:
– Baxın görün, uşağ ölüb ya durur?
Rəmmallar hamısı rəm atıb dedilər:
– Qibleyi-aləm sağ olsun, uşağ ölməyib sağdı. Bu dəfə həm səni, həm də oğlunu öldürəcək, qızını da özünə arvad eləyəcək.
Padşahın canına üşütmə düşdü. Çoxlu qoşun götürüb düşdü dağı-daşı gəzməyə ki, bəlkə uşağı tapıb öldürə. Gəlib həmən meşəyə çıxdılar. Natərəstlikdən həmən gün Zəngi də meşədən odun qırıb aparırdı. Zəngi gördü ki, qoşunun ağzı açıldı, elə bil cinni-Cəfər qoşunudu. Qoşun gəlib bunun yanından keçəndə, onun yığdığı odun atların ayaxları altında dağıldı. Zənginin bu işə acığı tutdu. Əlinə bir yekə dəyənək alıb kəsdi qoşunun qabağın ki, mənim odunumu niyə dağıdırsınız. Qoşun bunu tutmaq istəyəndə Zəngi dəyənəyi işə saldı, başladı qoşunu şilküt eləməyə. Padşah irəli yeriyib gördü ki, ey dili-qafil, bu həmən uşağdı. Tez qoşunu dağıdıb başladı uşağı dilə tutmağa ki, sən yaxşı uşağsan, qoçaxsan, mənim yaman xoşuma gəlirsən. Uşağ padşahın şirin dilinə aldanıb dəyənəyi qoydu yerə. Padşah dedi:
– Bala, kimin oğlusan, eviniz hanı?
Uşağ padşahı yanına salıb apardı naxırçının yanına. Padşah naxırçını dilə tutub dedi:
– Kişi, görürəm sən kasıb adamsan, uşağ da yaxşı uşağdı, gəl buna özü ağırlığında qızıl verim, ver mənə aparım, buna bütün elmləri oxudum, əməlli-başlı adam olsun.
Naxırçı pula susduyuf uşağı verdi padşaha. Padşah uşağa dedi:
– Bala, indi biz gedirik özgə səfərə, səni göndərirəm öz şəhərimizə, gedərsən oğlumun yanına. Sən nə istəsən, oğlum hamısını hazır eləyər.
Padşah o saat oğluna bir namə yazdı ki, bu uşağ bizim qatilimizdi, ora çatan kimi bunu iki şaqqa elətdirərsən. Naməni də qasidə verib uşağı onunla yolladı oğlunun yanına. Uşağnan qasid az getdilər, çox dayandılar, çox getdilər, az dayandılar, gəlib çatdılar şəhərin qırağına. Yolda qasid bərk azarladı. Naməni uşağa verdi ki, mən gedə bilmirəm, apar özün ver padşahın oğluna. Zəngi də yol gəlib yorulmuşdu. Gördü burda bir qəşəng bağ var. Bağın barısından aşıb düşdü içəri ki, bir az dincəlsin. Yuxu onu tutdu, elə gül ağacının yanında yatdı, kağız da qaldı sinəsinin üstündə. Demə bura padşahın qızılgül bağçasıymış. Padşahın qızı gəlibmiş bağa gəzməyə. Qızın yolu düşür qızılgül xiyabanının yanınnan. Bir də görür ki, burda bir oğlan yatıb, yemə, içmə, xətti-xalına, gülcamalına tamaşa elə. Qaşları kaman, qap-qara kirpikləri elə uzundu ki, tamam gözünün üstünü örtüb, yanaxlar qırmızı alma kimi qıpqırmızı, boyu elə bil sərv ağacı. Özü də sinəsinin üstündə bir namə var. Qız ayağının ucunda yavaş-yavaş gəlib gördü namənin üstündə öz atasının möhürü var, tez naməni götürüb oxudu. Qız bir könüldən min könülə oğlana vurulmuşdu deyin tez ayrı namə yazdı. Özü də yazdı ki oğul, bu uşağ sənin yanına çatan kimi onu al qumaşdan geyindirib buraxarsan. Qız həmin naməni qatlayıb qoydu oğlanın sinəsinin üstünə. Oğlan bir azdan sonra ayılıb, axtara-axtara getdi padşahın oğlunun yanına, naməni verdi ona. Padşah oğlu oxuyan kimi oğlanı başdan-ayağa bəzəndirdi. Aradan bir az keçənnən sonra padşah səfərdən qayıdıb gəldi. Gördü ay gidi, uşağ sappasağdı. Oğluna dedi:
– Oğul, bu nə əhvalatdı?
Oğlu atasının naməsini görsətdi. Padşah qaldı məəttəl ki, görəsən bu işi kim eləyib. İş-işdən keçmişdi deyin üstünü vurmadı. Padşah vəzirnən sözü bir yerə qoydu ki, uşağın başını batırsınlar. Aşbaza da tapşırdı ki, sabah mənə yemək gətirməyə kim gəlsə, baltaynan vurub öldürərsən. Sabah açıldı, padşah Zəngini çağırıb dedi:
– Oğul, bu gün aşbazdan mənim xörəyimi sən gətir.
– Görürəm aşbazın yerini tanımırsan, bu gün qoy mən aşbazdan xörəyi alım gətirim, burdan sən apar atama.
Padşah oğlu əlində məcməyi, getdi aşbazın yanına, elə qapıdan girəndə aşbaz baltanı elə ilişdirdi ki, oğlanın başı o saat düşdü yerə.
Zəngi gözlədi, gördü oğlan qayıtmadı, gedib aşbazdan xörəyi istədi.
Aşbaz məcməyini doldurub verdi Zəngiyə. Zəngi xörəyi gətirib padşaha verəndə padşah dedi:
– Oğul, qabaxca məcməyini kim apardı?
Oğlan dedi:
– Padşah sağ olsun, sizin oğlunuz apardı.
– Vəzir, cəlladları çağır bu məlunu öldürsünlər.
Əhvalatdan padşahın qızı xəbər tutdu. Gedib Zəngiyə xəbər verdi.
– Padşah, mən sənin bütün kələklərini bilirəm, odu ki, səni mərdmərdanə öldürmək istəyirəm. Qılıncını götür vuruşağ.
Padşah öz gücünə bələd idi, odu ki, əkilmək istədi. Zəngi macal verməyib qılıncı onun təpəsindən endirdi. Padşah cəhənnəmə vasil oldu. Zəngi padşahın qızını da alıb özü taxta çıxdı."
"Biri var, biri yoxmuş. Səmərqənddə bir paçcah varmış. Onun adına Şəmil deyərdilər. Sonu, züryəti bircə qızı vardı. Bının adı Zərnigardı. Bı bir molla tutmuşdu ki, bir ayrı otaxda bı qıza dərs deyə. Bı molla həmişə qabaxca bı qıza gəlib dərs deyirdi. Sora gedib başqa uşaqlara dərs deyirdi.
Bir gün oturub ərri-arvatdı xörək yeyirdilər. Bı arvad ərinə dedi ki:
– Əşi bizim də bir soymuz yoxdu, gəl gedək Məkkəyə ziyarət eliyək. Bir adımızı iki eliyək.
Bı Şəmil arvadının sözün qəbul elədi. Dedi:
– Nolar, yaxşı olar.
Səmil vəziri çağırdı. Dedi:
– Vəzir, mənim pərdeyi-ismətdə bir qızım var. Onun saa bir ehtiyacdığı yoxdu, yeməyi yanında, içməyi yanında. Otur yerimdə paçcahlıx elə, ölərəm paçcahsan, gələrəm də genə vəzirsən. Mən gedirəm Məkkəyə, o qızı saa tapşırıram, səni də Allaha."
"Biri vardı, biri yoxdu. Allahın aciz bəndəsi çoxdu. Onların biri də bizim Kür qırağında yaşayan Əlmərdan kişiydi. Bu yazığın əli xamırlı, qarnı ac idi. Ha iştərdi, şumlardı, əkərdi, malalayardı, becərib məhsulu başa gələndə bəy bir yannan, koxa bir yannan, borclu bir yannan bunun məhsulunu xırmanda qurtarardılar. Payız gələndə, kişi təzədən düşərdi qapı-qapı borc dilənməyə. Tikan qırıb satardı, meşədən odun oğurlayıb satardı. Elə ac idi ki, ac.


Günlərin bir günündə Əlmərdan kişi gecə arvadnan sözü bir yerə qoydular ki, ta bundan sonra şəhərdə ruzusunu qazansın. Olsun ki, bir yandan baxtı açıldı. Sabah oldu, tezdən arvadı Əlmərdançun xamralı (sacda bişirilən çörək) bağladı, bir az da daşa dönmüş pendir qoydu, Əlmərdan düşdü yolun düzünə. Az getdi, üz getdi, dərə-təpə düz getdi, gəldi bir dərənin başına satdı.
Bu dərə vilayətdə Cinni dərə adıynan məşhurdu. Buraya girən sağsalamat evinə qayıtmazdı. Sağdan-soldan buludlar içində gizlənən dağları aşıb şəhərə getmək, dərədən də qorxuluydu. Adam çənə, dumana düşür, yolunu azıb, axırda genə də bu dərəyə gəlib çıxırdı, ya da qurd-quş didişdirib aparırdı.
Əlmərdan kişi:
– Cinni dərəyə girərəm, – dedi. – Hər nə olur olsun. Təfavütü yoxdu, acından evimdə ölməkdənsə, canavara yem olmaq, cinə rast gəlmək yaxşıdı.
Kişinin üstündə kəsərtidən-zaddan bir tiyəsi də yoxdu. Çörəyini yoxladı, gördü ki, elə sabahı görər-görməzdi. Koroğlu özünü düşmənə toxuyan kimi, bu da soxuldu dərəyə. Bir xeyli getdi. Yol çox əyrişüyrüş, daşlı idi. Dərənin ensiz bir yerindən açıq bir yerinə çıxmışdı ki, gördü daldan çağırırlar:
Əlmərdan kişi bir az da yeyin tərpəndi. Gördü dalınnan yenə səs gəldi:
– Əlmərdan dayan, Əlmərdan sənnənəm, dayan!
Qoca kişi özünə ürək verdi. Dönüb dala baxdı. Heç kimi görmədi.
Dedi:
– Bax, Cinni dərədən belə-belə səslər gəlir. Adam gərək özünü itirməsin. Nə olacaq olsun...
Qoca yenə yeyinlədi. Baxdı ki, yox, bu dəfə səs lap qulağının dibindən gəlir. Dişlərini basıb bir-birinin üstə, gördü ki, bir ağ ilandı, quyruğu üstə qalxıb elə gəlir ki, diyəsən bu saat bunu puç eləyəcək.
– Əlmərdan, axı mən sənnənəm, ayaq saxla.
Əlmərdanın boğazı qurumuşdusa da, əmma yenə özünə toxtaq verirdi. Ağ ilan gəldi özünü yetirdi:
– Əlmərdan, xoş gördük! Niyə belə yeyin gedirsən?
– Başına dönüm, acdıqdan şəhərə gedirəm, görüm bir çörək pulu çıxarda bilərəmmi? Kənddə lap binava olmuşdum.
İlan dedi:
– Əlmərdan, bu dərədən gəldin, qorxmadın?
– Ay balam, ac özünü qılınca toxuyar. Mənimçün nə təfavütü var.
Ya kənddə ölüm, ya burda ilan-çayana yem olum?!
– Əlmərdan, mən görürəm sən çox comərdsən, özün də əhl-əyal sahibisən. Gəl sənnən qardaş olaq.
– Nə deyirəm ki, olaq.
İlan dedi:
– Bax burdan düz şəhərə gedərsən. Görəcəksən, camahat dükanbazarı bağlayıb padşah meydanına qaçır. Sən də qoşularsan camaata.
Şəhərin padşahı bir yuxu görübdü. O deyəcək ki, ay camahat, kim mənim yuxumu yoza bilər? Yuxusunu danışacaq ki, mən bu gecə yuxuda gördüm ki, göydən canavar yağır. Qorxudan özümü itirdim.
Camahat kiriyəcək. Onda sən səslən ki, mən yozaram. Səni apararlar padşahın hüzuruna. Yeyərsən, içərsən, padşahnan bağçada seyrana çıxarsan. Bağın ortasındakı hovuzun qırağında oturarsan. Padşah sənnən xəbər alacaq ki, ey mənim şəhərimin dünyagörmüşü, mənim bu vaqiəmin mənası nədir? Mənə əyan eylə.
Sən də bir az fikirdən sonra bir hovuza baxarsan, bir göydəki Aya, bir də ki, buluda baxarsan. Deyərsən: “Padşah sağ olsun, böyük adamın yuxusunun mənası da böyük olar. Sənin gördüyün vaqiənin mənası budur ki, bir zaman gələcək ki, dünya qapışdırma dünyası olacaq. Dünyanın adamları canavara dönəcək. Bir-birini parçalamağa atılacaq.
Əlmərdan arxayın şəhərə çatdı. Özünə bir yer axtarırdı. Gəldi bir çayçının dükanının qabağına. Gördü camahat çölə çıxır, o içəri girə bilmədi. Axırda çayçı da çıxdı.
Əlmərdan soruşdu ki:
– A bala, çayçı, bu vaxt dükanı bağlamağından, deyəsən bir yana tələsirsən?
Çayçı dedi:
– Hə, əmi, şəhərin padşahı camaatı çağırır. Hamımız oraya gedirik.
Sən də gəl.
Əlmərdan da bunlara qoşuldu. Gəldi gördü, paho, burda papax atsan yerə düşməz, adam o qədər çoxdu. Bu da özünü verdi bir tərəfə, qısılıb durdu.
Padşah çıxdı. Camahat muna baş əydi. Padşah dedi ki:
– Camahat, mən bu gecə bir yuxu görmüşəm. Yatmışdım, yuxuda gördüm ki, göydən canavar yağır. Vahimədən özümü itirib oyandım.
İndi mənim bu yuxumu kim yoza bilər?
Əlmərdan baxdı ki, ağ ilanın dedikləri düz çıxdı. Dedi:
– Hə, indi bildim ki, ağ ilan bir şey bilirmiş, yoxsa bunu mən cinşeytan işi sayırdım. Qoy görüm, nə olar?
Padşah bir də soruşdu:
– Camahat, mənim yuxumu kim yoza bilər, çıxsın yuxarı.
Aləm kiriyirdi. Əlmərdan kişi papağını qaldırdı. Padşahın sağında, solunda dayananlar bunu gördülər. Qocanı yuxarı apardılar. Yedi, içdi, kefi duruldu. Axşam çağları padşah vəzir-vəkiliynən baxçaya seyrana çıxdı. Hovuzun qırağında oturanda padşah qoca Əlmərdannan soruşdu:
– Yaxşı, sən mənim bu yuxumu yoz bir görək. Sən gələn kimi xəbər almaq istəyirdim, ancaq yuxumun vahiməsi məni elə basmışdı ki, indi ancaq özümə gəlmişəm. De görək, başımıza nə gələcək?
Əlmərdan kişi saqqalını əlləşdirdi. Yerə baxdı, suya baxdı, ucalmış ağaclara baxdı, ağ ilanın sözdərini yadına salıb, dedi:
– Padşah sağ olsun, böyük adamların yuxusunun mənası da böyük olar. Sən gördüyün yuxudan bu məna çıxır ki, dünya çox qarışacaq, insanlar canavar kimi hər yerdə bir-birinin ətini gəmirməyə çalışacaq.
Bir-birinin əlindəkini qarmalayacax.
Əlmərdanın sözləri padşahın xoşuna gəldi. Vəzir, vəkilinə əmr elədi ki, məni istəyən Əlmərdana xələt versin.
Gətirdilər qoca kişini başdan-ayağa geyindirdilər. Bir neçə kisə qızıl verib yola saldılar.
Qoca genə Cinni dərəsiynən gəldi. İlanın yuvasının ağzınnan keçdi. Ağ ilan görünmədi. Əlmərdan fikir elədi ki, a kişi, qızılın yarsını ilan neyləyəcək? Çəl munu apar evinə, balaların acdır.
Əlmərdan yedi, işdi, kefi kökəldi. Bunnan bir qədər keçdi. Genə bir gün padşah bununçun xəbər göndərdi ki, gəlsin.
Əlmərdan arvadınnan halal-himmət eləyib, yola düşdü. Gəlib Cinni dərədən keçirdi. Öz-özünə xəyal eləyirdi ki, padşahnan dost olanın başı ya cıdada ucalar, ya darda. Tayı bu dəfə məni yağın öldürəcək.
İndi ilan da bir yannan çıxıb məni çalsaydı, heç “uf” deməzdim. Takı el içində risvay olmazdım.
Bu hində qulağına ilanın səsi gəldi. Boğazı lap qurudu. Öz-özünə dedi: “Ürəgimə gələn başıma da gələcək”.
İlan yaxınnaşdı:
Əlmərdan kəmal ədəbnən, ərkannan muna salam verdi:
– Ağa, padşah hökmüdü, çağırıb gedirəm. Bu dəfə yəqin məni öldürəcək.
İlan dedi:
– Qorxma, bu dəfə sən ona deyərsən ki, padşah sən bir yuxu görmüsən.
Görmüsən ki, göydən qılınc yağır.
Padşah munu eşidəndə sənnən munun mənasını xavar alacax.
Deyərsən ki, zaman gələcək dünya bir-birini qıracax. Padşahlar arasında çoxlu davalar olacax. Sən də özüvü gözdə. Qan su yerinə axacax.
– Padşah sağ olsun, məni niyə çağırdığını bilirəm. Sən yuxuda görmüsən ki, göydən qılınc yağır.
Padşah sevindi. Əlmərdanın kəramətinə lap inandı. Yuxunun mənasını soruşdu. Əlmərdan kişi dedi:
– Padşah sağ olsun, dünya çox qarma-qarışıq olacaq. Padşahlar bir-biriynən çox dava eliyəcəklər. Qan su yerinə axacax. Sən də özünü gözlə.
Padşah çox razı oldu.
– Məni istiyən, muna xələt! Buna dövlət!..
Əlmərdana xələt, qızıl, gümüş verdilər. Padşah əmr elədi ki, Əlmərdana tövləsindən ən yaxşı atlardan birini versinnər. Xəznəsinnən də ən yaxşı daş-qaş, bir qızıl qılınc versinlər.
Əlmərdan atın üstə on beş yaşında bir oğlana dönmüşdü. Cinni dərədən gələndə uzaqdan ağ ilanı gördü. Qılıncı sıyırdı, atı çapdı ağ ilanın yuvasına tərəf. Onda yetirdi ki, ağ ilan özünü dəlikdən içəri soxur. Əlmərdan dedi:
– Ta munnan sonra padşah nə yuxu görəcək, nə də məni çağıracaq.
Səni də öldürrəm canım qurtarar. Bir də sənnən qızılı bölən kimdi.
Günnərin bir günündə genə Əlmərdan kefi kök, damağı çağ oturmuşdu evində. Padşahdan hökm çıxdı ki, Əlmərdan bura gəlsin.
Əlmərdanın dizdəri qırıldı.
– Ta, – dedi, – bu dəfə ölümdü. Ya ilan məni öldürəcək, ya padşah.
Qardaşdığımız da pozulub.
Əlmərdan arvad-uşaxlarıynan halal-himmət elədi. Genə gəlib ilanın yuvasının qabağınnan keçəndə daldan ağ ilan munu çağırdı. Dedi ki:
– Bax, padşah yuxuda görüb ki, göydən qoyun yağır, sənnən xəvər alsa, deyərsən ki, dünya düzələcəh. İnsannıx, qardaşdıx zamanası olacax. Heç kəs bir-birinin haqqını yeməyəcək. Fağır-füqəra ağ gün görəcək. Nə dava olacax, nə də qılınc.
Əlmərdan gəldi. Ağ ilan dedigi kimi padşaha dedi. Padşahın kefi duruldu. Gətirdi Əlmərdana beş o qədər xələt, qızıl, qaş-daş verdi ki, getsin oğulbaoğul yesin, dolansın.
Əlmərdan fikirrəşə-fikirrəşə gəlirdi:
Əlmərdan fikirləşdi, fikirləşdi, qızıl-mızılı gətirdi ilanın yuvasının ağzına. Çağırdı, ilan çıxdı.
Əlmərdan başladı ilana yalvarmağa. İlan dedi:
– Əlmərdan kişi, mənə qızıl da, xələt də lazım deyil. Get bunların hamısını apar balalarına. Sən mənə heç yalvarma. Mən səni taxsırrandırmıram.
Taxsır zamanadadır. Ondakı canavar zamanasıydı, hər kəs birbirinin əlindəkini qarmalayırdı, sən də mənim payımı yedin. Onnan sora qılınc-qalxan zamanası gəldi. Adamlar bir-birinin ətini didirdi.
Sən də qılıncbazdıx eliyib, məni yaraladın. İndi insanlıq zamanası gəlib, heç kəsin haqqı yeyilməyir. Aciz ağac altda qalmır. Sən də zamanın hökmüynən xasiyyətini dəyişdirdin. Get, qızılların hamısı ana sütü kimi halalın olsun.
Olar yedi, içdi, yerə keçdi, siz yeyin için dövrə keçin.""Bir gün Teymur Ləng Mollanı şikara dəvət edir.Qasid xəbər gətirir
ki, Molla bu saat gələcək. Gözləhagözlə, bir də baxırlar ki, Molla əlinin
üstündə bir qarğa, budur gəlir. Teymur Ləng Mollanı belə görəndə
özünü saxlaya bilməyib gülür ki:
Molla:
– Nə olar ki?..
Teymur:
– Axır qarğa şikar eliyə bilməz.
Molla:
– Edər. Lap yaxşısından edər. Mən elə qarğalar tanıyıram ki, qızılquşdan
yaxşı şikar eləyir, özü də quşa nədi ki, lap adama cumurlar.
Sonra saray adamlarını göstərib deyir:
"Teymur Ləng bir gün Mollanı cıdırda iştirak etmək üçün dəvət
Teymur Ləng Mollanı belə görüb deyir:
– Ay Molla, öküz də at ilə ayaqlaşa bilər? Bunu niyə minibsən?
Molla deyir:
– Vallah, çoxdandır ki, minməmişəm, amma çər dəymiş buzov
vaxtında elə yaman qaçağan idi ki, at nədi, heç quş da onunla ayaqlaşa
"Günlərin birində Molla evə gəlib baxır ki, içəridə oğru var. Oğru
Molladan qorxur, Molla oğrudan. Bir müddət ikisi də donub qalırlar.
Handan-hana oğru özünə gəlib qaçmaq istəyir. Molla çar-naçar atılır
oğrunun üstünə. O, bunu yıxır, bu, onu yıxır, axırda Molla oğrunu üstələyir,
ayaqlarını bağlayır, uzadır evin ortasına. Özü də gedir hakimin
yanına ki, xəbər versin, gəlib tutsunlar.
Hakim Mollanı ətraflı danışdırıb əhvalatı öyrəndikdən sonra soruşur:
– Bəs indi oğrunun yanında kim var?
– Heç kim.
Hakim soruşur:
– Yaxşı, sən deyirsən ki, onun ancaq ayaqlarını bağlamısan, yanında
da heç kəs yoxdur. O, indi ayaqlarını açıb qaçar ki...
Molla fikrə gedir. Görür ki, hakim haqlıdır. Deyir:
– Hakim ağa, sən tamam haqlısan. Ancaq bu ki mənim ağlıma gəlməyib,
heç onun da ağlına gəlməyəcək. O da bizim yerlidir.
Doğrudan da gedib görürlər ki, ayaqlarını açıb qaçmaq oğrunun
ağlına gəlməyib."
– Molla, gəlmişəm mənim arvadımı məndən boşayasan.
Molla deyir:
– Baş üstə!
Durub kağız-qələmini gətirir, oturub soruşur:
– Arvadının adı nədi?
Kişi ha çalışır, arvadının adını yadına sala bilmir. Axırda deyir:
– Bilmirəm.
Molla soruşur:
– Yaxşı, neçə yaşındadı?
Kişi ha gözlərini döyür, ha fikirləşir, bunu da yadına sala bilmir.
Axırda deyir:
– Vallah, bunu da bilmirəm.
Kişi deyir:
– Molla,vallah, bunu da yaxşı bilmirəm.
boşayıb da... Daha mənim yanıma niyə gəlibsən?"
"Yenə də günlərin birində qazının yanına iki şikayətçi arvad gəlir.
Qazı bunların şikayətlərinə qulaq asır, amma nə qədər fikirləşirsə, həll
eləyə bilmir. Axırda yenə də Molla Nəsrəddini köməyə çağırmağa
məcbur olur.
Molla diqqətlə hər iki arvada qulaq asır. Anlaşılır ki, bu iki arvadın
hər ikisinin ay yarımlıq uşağı var imiş. Elə haman gün arvadların
ikisi də dənizin kənarında paltar yuyurmuşlar. Uşaqları da kənarda yatırtmışlar.
Birdən dəniz bərk dalğalanır. Ləpələr sahili döyməyə başlayır.
Arvadlar çatana qədər qüvvətli bir ləpə uşaqların birini dənizə atır.
İndi salamat qalan uşağın üstündə arvadlar vuruşurlar. O deyir mənimdi,
bu deyir mənimdi.
bu uşağı iki parçaya bölək, hərənizə bir parçasını verək.
Molla belə deyən kimi arvadlardan biri qışqırır ki:
– Aman günüdü, uşağı parçalamayın! Qoyun onun olsun, amma
salamat qalsın!
Molla uşağı haman qışqıran arvada verir."
"Günlərin birində Molla Nəsrəddindən soruşurlar:
– Molla, sən bilərsən, Allahın gözü var, yoxdur?
Molla deyir:
– Var. Ancaq Allahın gözü bircə dənədi, özü də düz kəlləsindədi.
Odur ki, elə belə baxanda yer üzündəki adamları görə bilmir. Hərdən
bir əlini atıb bir nəfəri tutur, görə bilmək üçün qaldırır, qaldırır, lap təpəsinin
üstünə gətirir. Əgər xoşuna gəlirsə, bir müddət saxlayıb baxır,
yox, əgər xoşuna gəlmədi, elə oradanca kəlləmayallaq buraxır yerə."
"Mollanın pulu tamam qurtarır. Arvad tutur yaxasından ki:
– Bəs, bu qədər nəyə oxuyubsan? Get barı kəndlərdə bir-iki ay
Molla özü də baxır ki, ayrı əlac yoxdur. Naçar qalıb düşür kəndlərin
canına. Ancaq hansı kəndə gedirsə, ""mollamız var"", deyə onu qəbul
eləmirlər. Axırda gəzə-gəzə gəlib bir kəndə çıxır. Baxır ki, kəndin
adamları yığılıb bir tülkünü döyürlər. Molla yaxınlaşıb soruşur:
– Bu tülkünü niyə döyürsünüz?
Adamlardan biri deyir:
– Molla, bu tülkü bizdə toyuq-cücə qoymayıb. İndi bunu tutmuşuq,
Molla deyir:
– Döyməkdən nə olacaq? Verin mənə ona elə bir cəza verim ki,
ömürlük yadından çıxmasın.
çıxardıb qoyur tülkünün başına, əbasını da çiyninə salıb buraxır.
– Molla, onu niyə buraxdın? Bu nə cəza oldu?
Molla deyir:
– Siz bilmirsiniz. Bundan böyük cəza olmaz. İndi o oldu molla.
Hansı kəndə getsə, qovub çıxardacaqlar. Bütün ömrünü bir parça çörəyə
möhtac qalıb, axırda acından öləcək."
"Günlərin birində Mollanın həyətinin qapısını çıxarıb aparırlar. Molla nə qədər axtarırsa, oğrunu tapa bilmir. Axırda gedib məscidin qapısını çıxardır. Dalına alıb aparanda mücavir tutur yaxasından ki:
– Nə eləyirsən?
Molla deyir:
"Molla bir gün çay kənarında dəstəmaz alarkən başmağı ayağından çıxıb çaya düşür. Su başmağı götürür. Molla bir az başmağın dalınca qaçıb görür yox, tuta bilməyəcək. Bir kənara çəkilib dəstəmazı pozur, hirslə deyir:
– Ala ey, ala, istəmədik. Al dəstəmazını, ver başmağımı!"
"Molla bir dükandan manata bir şalvar alır. Hələ pulunu verməmiş
fikirləşir ki: ""şalvarım o qədər də köhnə deyil, cübbəm ondan
köhnədir. Yaxşısı budur, şalvarın əvəzinə bir cübbə alım"". Dükançıya
– Qardaş, şalvarı istəmirəm. Götür, qoy yerinə, elə o qiymətə bir
Dükançı cübbəni verir. Molla geyib pul-zad vermədən düzəlir
yola. Dükançı deyir:
– Molla, pul vermədin.
Molla deyir:
– Nə pul? Əvəzində şalvarı qoydum qaldı da...
Dükançı deyir:
– Yaxşı, şalvarın da pulunu verməmişdin axı...
Molla deyir:
– Qəribə adamsan ha... Şalvarı aparmıram ki, pulunu da verəm."
"Molla bazardan iydə alıb gətirir, arvadı ilə başlayırlar yeməyə. Arvad
bir də baxır ki, Molla iydələrin dənəsini də yeyir. Soruşur ki:
– A kişi, iydənin dənəsini niyə yeyirsən?
Molla deyir:
– Bəs niyə yeməyim ki? Yeməli olmasa idi pul ilə satmazdılar ki...
Atılmalı şeyi də satarlar?.."
"Mollanın bir yaxşı quzusu var imiş.Saxlayırmış ki, payızda kəsib
qovurma eləsin. Qonşuların gözü düşür quzuya. Nə qədər Mollanı
dilə-sözə tuturlar ki, quzunu kəsib onları qonaq eləsin, bir şey çıxmır.
Molla razı olmur ki, olmur.
Axırda bu qonşulardan biri quzunu oğurlayır. Molla əlaltı axtarıb,
quzunu oğurlayanı tapır. Ancaq heç bir söz deməyib payızı gözləyir.
Bu qonşunun da bir yaxşı keçisi var imiş. Payız gəlir. Molla gecənin
birində keçini oğurlayır. Kəsib qovurur, yığır küpəyə. Qonşu nə qədər
axtarırsa keçini oğurlayanı tapa bilmir. Özü də çox xəsis, simic adam
olduğundan bir toyda, bir qonaqlıqda keçini tərifləyir. Bir gün məclisdə
yenə də keçi haqqında söhbət salıb başlayır tərifləməyə:
– Bir keçi idi, bir keçi idi dəvə boyda. Gözlər qapqara ceyran gözü
kimi. Buynuzlar elə bil maral buynuzu idi. Hələ tükü... Tük demə,
ağappaq ipək...
Bir tərəfdə oturan Molla bu yalan basıb-bağlamalardan lap təngə
gəlib durur ayağa ki:
– Dəli şeytan deyir, get, keçinin dərisini gətir; bu camaat görsün,
dəvə boydadı, ya pişik boyda. Tükü ağdı, ya qapqara."
"Bir məclisdə Molla Nəsrəddindən soruşdular ki:
– Molla, sən bilərsən, bu dünyada arvad çoxdu, yoxsa kişi?
Molla deyir:
– Arvad.
Soruşurlar:
– Niyə?
Molla deyir:
– Ona görə ki, arvadlar elə arvaddı, arvad kimi bəzənib-düzənən
"Aldığını verməyən qohumlarından biri Mollanın yanına gəlir ki:
– Qohum, bir həftəliyə mənə əlli manat ver, bir al-verim var, iyirmi
manat qazanc eləyəcəyəm. Sonra sənin əlli manatını qaytararam,
Molla fikirləşir ki, pulu verməsə, gedib bütün qohum-qardaşa giley
Verməyə də qorxur, çünki bilir ki, bu qohum aldığını qaytaran deyil.
Odur ki, on manat verib deyir:
– Al, mən sənin qazancını indidən verim, on manat sən qazan, qırx
manat da mən."
"Bir arvad öz qızını götürüb Mollanın yanına gəlir ki:
– Molla, başına dönüm, deyirlər ki, sən bir alim adamsan. Əl mənim,
ətək sənin. Bu, mənim qızımdı. Düz dörd ildi ki, gedib ərə, uşağı
olmur. İndi əri istəyir bunun üstünə ayrı arvad alsın. Davadan, dərmandan,
duadan, cadudan,pitikdən, gərək bir şey eləyəsən ki, qızımın
uşağı ola. Yoxsa əri onu boşasa, qüssədən bağrı çatlayar.
Arvad o qədər ağlayır ki, Mollanın lap ürəyi yanır. Üzünü qıza çevirib
soruşur:
– Yaxşı, qızım, sənin ananın da uşağı olmazdı?"
ondan soruşur:
– Dərsini bilirsənmi?
– Bəli, bilirəm.
– De görüm, cisim nədir?
– Dünyada olan bütün cisimlərə cisim deyərlər.
Müəllim görür ki, Molla Nəsrəddin dərsi bilmir. Ancaq müəllim
çətin işdi. Odur ki, qəsdən soruşur:
– Yaxşı, cismin xasiyyəti necə olur?
Nəsrəddin deyir:
– Dünyada olan bütün cisimlər cisim xasiyyətində olur.
Müəllim soruşur:
– Yaxşı... Bəs rəngi necə olur?
Nəsrəddin cavab verir:
– Elə hamısı bir rəngdə olur.
Müəllim:
– Yəni?
Nəsrəddin:
– Yəni cisim rəngində.
Müəllim baxır ki, onu belə tutmaq olmayacaq. Bir sual da verir:
– Yaxşı, bəs şəffaf cisim necə olur?
– Şəffaf olur.
Müəllim dərsi bilmədiyini onun boynuna qoymaq üçün qəsdən
kömək edərək deyir:
– Yəni bu tərəfindən baxanda o tərəfindən işıq görünür, eləmi?
Nəsrəddin tez deyir:
– Bəli... Lap düz deyirsiniz. Bu tərəfindən baxanda o tərəfindən
işıq görünür, özü də lap aydın.
– Yaxşı, bir misal de görüm!
Nəsrəddin deyir:
– Açar deşiyi."
"Bir məclisdə bir nəfər boşboğaz yalançı camaata fürsət verməyib
elə özü danışır. O qədər deyir ki, hamı təngə gəlir. Mollanı da yuxu
basdığı üçün bir tərəfə çəkilib başlayır əsnəməyə. Axırda məclisdəkilərdən
biri bu danışan adamın səsini kəsmək məqsədilə Mollaya deyir:
– Molla, sənə nə olub? Bu gecə heç ağzını açmırsan...
Molla bir də əsnəyib deyir:
– Əksinə. Bu gecə heç mənim ağzım yumulmayıb. Elə əsnəyirəm
ki, az qalır çənəm çıxsın."
"Molla arvadı ilə gölə paltar-palaz yumağa gedir. Bunların başı
qarışır, bir qarğa sabunu götürüb uçur. Arvad bunu görüb qışqırır:
– A kişi, qoyma! Qarğa sabını apardı.
olmasa, aparmaz ki..."
"Yenə də bir gün Mollanın arvadlarının arasında mübahisə düşür.
Axırda ikisi də gəlir Mollanın yanına ki:
– Bu saat de görək, bizim hansımızı çox istəyirsən?
Molla nə qədər and-aman eləyib deyirsə ki, ""ikinizi də” – arvadlar
əl çəkmirlər. Axırda kiçik arvad deyir:
– Bura bax, uzun eləmə! Birdən biz ikimiz də düşək bir dərin gölə.
Sən də olasan orada. Əvvəl-əvvəl hansımızı çıxardarsan?
Molla baxır ki, iş şuluqdur, arvad bunu yaman yerdə tutub. Odur ki,
böyük arvaddan soruşur:
– Arvad, gərək ki, sən bir az-maz üzmək bilirsən axı..."
"Deyirlər ki, Mollanın arvadı öləndən sonra almış olduğu dul arvad
gündə öz keçmiş ərindən danışıb Mollanı lap təngə gətirir. Bir gün yenə
də arvad başlayır ərindən danışmağa ki:
– Çox yaxşı kişi idi, heyif, öldü.
Molla heç halını pozmadan deyir:
– Doğrudan da heyif ki, ölüb lap əlimizdən gedib. Onun ölməyi
mən yazığı lap bədbəxt eləyib!
Arvad deyir:
– Yaxşı, bəs səni niyə bədbəxt eləyib?
Molla deyir:
– Ona görə ki, o ölməsə idi, mən səni almazdım, sən də gündə bu
cəfəngiyatla mənim baş-beynimi aparmazdın."
"Molla ev tikdirir. Evi tikən ustaya tapşırır ki, tavanın taxtalarını
döşəməyə, döşəmənin taxtalarını isə tavana vursun. Mollanın bu əmrindən
heyrətə düşən usta səbəbini soruşur. Molla deyir:
– Ev qurtarandan sonra evlənəcəyəm. Arvad da ki, girdi evə, sabahısı
ev alt-üst olacaq. Ona görə də indi baş-ayaq vur ki, onda düzəlsin."
"Günlərin birində Mollanın arvadı bərk sancılanır. Qışqırır Mollanın
üstünə ki:
– Görmürsən ölürəm?! Dur, tez bir həkim çağır gəlsin.
Molla durub qaçır həkimə. Elə küçəyə təzəcə çıxmışmış ki, arvad
– Ay kişi, daha getmə! Lazım deyil, sancım keçdi.
Molla dayanmayıb yüyürür həkimin evinə. Qapını döyür, həkim
çıxır ki:
Molla deyir:
– Xeyirdir, inşallah. Ayıb olmasın, bizim arvad sancılanmışdı. Dedi
dur get həkim gətir. Durdum gələm, elə təzəcə küçəyə çıxmışdım
ki, arvad daldan çağırıb dedi: daha lazım deyil. Mən də tez gəldim xəbər
verəm ki, daha zəhmət çəkib gəlməyəsən, arvad yaxşı olub."
"Molla eşşəyi həmişə özü yemləyərmiş. Eşşək də çox bəd imiş deyinə,
yem verəndə Mollanı çox incidərmiş. Axırda bir gün Molla hirslənib
arvadına deyir:
– Nə xanım kimi oturmusan evdə əlini ağdan-qaraya vurmursan?
Bundan sonra eşşəyi sən yemləyəcəksən.
Arvad razılaşmır. O deyir, bu deyir. Axırda söz böyüyür. Çox deyişmə-
didişmədən sonra belə bir şərt kəsirlər ki, qaradinməz oynasınlar.
Kim qabaqca danışdı, eşşəyi o yemləsin. Hərəsi evin bir küncündə
oturur. Arvad gözləyir, gözləyir, görür yox, Molla danışmayacaq.
Axırda durur ayağa, Mollanı evdə tək qoyub çıxır, gedir qonşuya. Lap
axşamüstü əhvalatı qonşuya danışıb deyir:
– Molla birtəhər adamdı. Mən də ki, acığa düşmüşəm getmirəm.
Uşağın əlinə bir kasa şorba verib göndərirlər Mollaya. Uşaq gəlməkdə
olsun, bu tərəfdən də bir oğru gəlir Mollanın həyətinə. Baxır
ki, qapılar açıq, səs-səmir də yox. Girir içəri baxır ki, Molla evin küncündə
oturub, amma nə danışır, nə də tərpənir. Oğru bir qədər dayanıb
başlayır evi yığışdırmağa. Molla danışmır. Axırda gəlib Mollanın əmmaməsini
də başından götürüb çıxıb gedir. Oğru gedəndən sonra uşaq
şorbanı gətirir. Molla işarə ilə evin oğurlandığını, hətta əmmaməsinin
Axırda Molla əlini üç dəfə başının ətrafına çevirir ki, yəni əmmaməni
də aparıblar. Uşaq elə zənn eləyir ki, Molla deyir: şorbanı tök başıma.
Uşaq şorbanı Mollanın başına töküb çıxır gedir. Mollanın üz-gözü yanırsa
da, yenə dinmir. Arvad uşaqdan soruşur:
Uşaq evin qarmaqarışıq olduğunu deyib əhvalatı danışır. Arvad
Molla tez yerindən qalxıb çırtmaq tutur, başlayır oynamağa ki:
– Ay can, ay can?.. Birinci sən danışdın. Eşşəyi sən yemləyəcəksən."
"Gecələrin birində Mollanın evinə oğru girir. Arvad şıqqıltıya oyanıb
yavaşca Mollanı dürtmələyir ki:
– A kişi, dur, evdə oğru var.
Molla o biri böyrü üstə dönür ki:
– Sən dua elə o, bir şey tapsın. Əlindən almaq asandır."
"Molla dağ kəndlərindən birinə qonaq gedir. Gecə ev sahibi ortalığa
təzə yağ, təzə bal qoyur. Ac Molla yağı, balı bir-birinə qarışdırıb doyunca
yeyir. Otaq bir olduğuna görə Mollanın yerini yuxarı başda salıb,
vaxtı Molla oyanır, baxır ki, qarnı yaman ağrıyır. Durur bayıra çıxsın.
Elə qapını açanda həyətdə olan yekə qoyun iti cumur üstünə. İtdən qorxan
Molla, tez qapını örtüb girir içəriyə. Nə qədər öskürür, səs eləyirsə,
ev sahibi oyanmır. Özü də oyatmağa utanır. Bir az gözləyir, durub yenə
qapını açır. İt yenə cumur onun üstünə. Molla görür yox, olmayacaq;
birdən gözü sataşır balaca uşağa. Yavaşca girir onun yanına. Özünü
rahatlayandan sonra çəkilib öz yerində yatır. Səhər hamı durur, uşağın
yerini yığanda baxırlar ki, iş xarabdı. Arvad düşür əl-ayağa ki, görəsən
bu uşağa nə olub. Heç indiyə kimi ondan belə iş görünməyib...
Kişi deyir:
– Arvad, görünür ki, uşaq yaman azarlayıb. Nə eləyək ki, sağalsın?
Molla söhbətə qarışıb deyir:
– Mən sizə deyim. Onun bircə dərmanı var. Şəhərdən gəlmiş ac
qonağa doyunca yağ-bal yedirirsiniz, gecə də iti qoyursunuz qapıda
qarovulçu. Nə qədər ki, o it oradadı, uşağınız elə belə azarlı olacaq."
"Bir gün Molla meydanda dayanıb bir neçə dostu ilə söhbət eləyirmiş.
Dostlarının yanında onu utandırmaq istəyən bir nəfər cibindən bir
qızıl çıxardıb deyir:
– Molla, səndə pul olar, bunu bir xırdala, lazımdı.
Molla dostlarının yanında""pulum yoxdu"" deməyə utanaraq deyir:
Kişi əl çəkmir ki:
– Yox, Molla əl çəkəsi, deyiləm. Gərək xırdalayasan.
Molla qızılı alır, o yana bu yana çevirib, baxıb deyir:
– Yox, qardaş oğlu, bu qızıl əskikdi. Mən buna on manat verə
bilmərəm.
Kişi deyir:
– Eybi yoxdu, neçə verirsən ver, ancaq xırdala! Çox lazımdı.
Molla görür ki, bu əl çəkməyəcək, deyir:
– Bilirsən?.. Bu belə çox əskikdir ey... Sən gərək bu qızılı mənə
verəndən sonra bir altı şahı da üstündə verəsən ki, hesablaşaq."
"Molla Nəsrəddin uşaqlığında çox dəcəl imiş. Heç sözə baxmazmış.
Bir gün anası vacib bir iş üçün tanışlarından birinin evinə getməli
olur. Gedəndə Nəsrəddini çağırıb bir çox yalvar-yaxardan sonra deyir:
– Bala, başına dönüm, bax, mən gəlincə qapıdan ayrılma ha...
Anası gedəndən bir az sonra Nəsrəddinin dayısı gəlir ki:
– Ədə, anan evdədimi?
Nəsrəddin deyir:
Dayısı deyir:
– Anana deyərsən ki, gecə gələcəyəm sizə.
Nəsrəddin deyir:
– Yaxşı.
– Ədə, bax, hökmən deyərsən ha... Gəlib görsəm ki, deməmisən,
özün bil...
Dayısı gedən kimi Molla tüpürür dabanına, ya Allah, anasının dalınca.
Yolda yadına düşür ki, ""anam mənə tapşırmışdı qapıdan ayrılmayım"".
Bir az durub fikirləşir, tez geri dönür. Gəlib evin qapısını söküb
alır çiyninə, durma gəldim, bir baş anasının yanına. Anası bir də baxır
ki, budu, oğlu qapını söküb, alıb dalına, təngənəfəs gəlir. Soruşur:
– Ədə, bu nə oyundu? Bu qapı nədi?
Nəsrəddin deyir:
– Evimizin qapısıdı də...
Anası soruşur:
– Bəs belə niyə?
Nəsrəddin deyir:
– Özün tapşırdın ki, qapıdan yaxşı muğayat ol, ondan ayrılma. Dayım
da gəldi dedi ki, get anana de, gecə gələcəyəm sizə. Mən də gəldim
sənə xəbər verməyə. Daha qapıdan ayrılmayıb onu da söküb aldım
çiynimə.
Anası hirslənir ki:
– Ədə, sən gicsən, sarsaqsan, ağlın qaçıb...
Nəsrəddin onun sözünü kəsərək qəzəblə qapını yerə çırpıb deyir:
asırsan, deyirlər gicdi."
"Molla küçə ilə gedərkən bir nəfər onun börkünü başından götürüb
qaçır. Molla baxır ki, ona çata bilməyəcək. Qayıdır birbaş yüyürür
qəbiristanlığa. Bir daşın üstündə oturub başlayır gözləməyə. Bir nəfər
soruşur:
– Molla, sənin börkünü götürən bazara tərəf qaçdı, bəs sən buraya
niyə gəlibsən?
Molla deyir:
– Sən işində ol! Bazara getməsin ki, lap göyə çıxsın, hara getsə,
axırda bura gələcək."
"Birisi özünü çox tərifləyib həmişə deyərmiş ki, məni heç kəs aldada
bilməz. Axırı bir gün yenə belə deyəndə Molla hirslənir ki:
– Dayan burada, bir evə gedim, gəlim, gör səni necə aldadacağam!
Molla bu sözləri deyib gedir. Kişi ha gözləyir ki, Molla gələcək,
Molla gəlib çıxmır. Axırda adamları çağırıb əhvalatı danışır ki:
– İndi özünüz də görün! Molla gördü ki, məni aldada bilməyəcək,
əkildi.
Hamı başlayır gülməyə. Axırda kişi hirslənir ki:
Adamlardan biri deyir:
– Balam, daha aldatmaq necə olar ki? O elə səni aldadıb burda saxlayıb
XURCUN TİKƏCƏKDİM
Bir gün bazarda Mollanın xurcununu oğurlayırlar. Molla xurcunun
oğurlandığını görüb,meydanın ortasında dik bir yerə çıxır, ucadan qışqırır.
– Kim mənim xurcunumu oğurlayıb, dinməz-söyləməz gətirib
versin. Yoxsa mən bilirəm ki, nə eləyəcəyəm.
Yaxında gizlənmiş oğru Mollanın bu hədəsindən qorxuya düşüb
xurcunu gətirib verir. Özü də maraqlanıb soruşur ki:
– Molla, işdi, xurcunu gətirib verməsə idim nə edəcəkdin?
Molla deyir:
– Evdə köhnə bir cecim var. Gedib onu kəsib xurcun tikəcəkdim."
"Mollanın uzunbuynuz bir öküzü var imiş; gecə-gündüz fikirləşirmiş
ki, nə tövr eləyim, heç olmazsa bircə dəfə bu öküzün buynuzlarının
bilmirmiş.
kövşəyir. Molla öz-özünə: ""Sən öləsən, lap fürsətdi"" – deyib ətəklərini
yığışdırır, tullanır öküzün başına, əyləşir iki buynuzunun arasında.
Öküz hürküb, qalxır ayağa, başını silkələyib Mollanın çırpır yerə.
Molla bayaq ha özündən gedir. Tappıltıya arvadı çıxır bayıra, görür ki,
Molla tir-tap uzanıb yerə, nə özünü bilir, nə sözünü; baş-gözü də qan
içində. Arvad haray-həşir salır, camaat yığılıb Mollanı ayıldır, baxırlar
ki, bir qıçı da sınıb. Qərəz, kişini gətirib uzadırlar yorğan-döşəyə.
Molla göz gəzdirib görür ki, arvadı bir tərəfdə durub, xısın-xısın ağlayır.
– Arvad, ağlama, hərçənd ki, yıxılıb baş-gözümü dağıtdım, amma
arzuma da çatdım."
"Mollanın ərdə iki qızı var imiş. Bir gün bu fikrə gəlir ki, gedib hər
ikisinin keyfini soruşsun. Durub qabaqca gəlir böyük qızının yanına.
Bir az ordan-burdan söhbət eləyəndən sonra qız deyir:
– Kürəkənin bu il buğda əkib. Mənə də söz verib ki, əgər yaxşı
yağış yağıb, bol məhsul olsa, mənə bir dəst ipək paltar alsın.
Molla yağışın yağması üçün bir az dua eləyir. Sonra durub kiçik
qızının yanına gedir. Burada da bir qədər söhbətdən sonra kiçik qız deyir:
– Kürəkənin çoxlu pambıq əkib. Bu saat hamısı güldü. Deyir əyər
yağış yağıb pambığı xarab eləməsə, mənə bir dəst paltar alacaq.
Molla burada da yağışın yağmaması üçün dua eləyir, sonra durub
gedəndə deyir:
– Bala, dünyanın işi belədi. Bacının birinə yağış lazım olur, birinə
quraqlıq. Atanın da əlindən o gəlir ki, hər ikisi üçün dua eləsin."
"Yenə də bir gün Mollanı bir evə qonaq çağırırlar. O, ac olduğuna
görə xörəyi çox tez-tez yeyib, hamıdan qabaq qurtarır. Elə ki, süfrə yığışdırılır,
Molla ev sahibinə deyir:
– Səndən çox razı qaldım, ay filankəs! İnşallah, bu günlərdə bir də
belə bir iş görsən, lap razı qalaram.
Ev sahibi zarafatla deyir:
– Yox, Molla mən səni daha qonaq çağırmayacağam. Sən məclisin
gözəlliyini pozursan. Elə tələm-tələsik yeyirsən ki, dalınca çatmaq
olmur.
Molla deyir:
– Rəhmətliyin oğlu, söz danış, söz olsun! Sən qonaqlıq ver, məni
çağır! Asta yeməyə nə var? Söz verirəm ki, bu dəfə hər tikədən sonra
gedib hamamda çimib gələm, ikinci tikəni götürəm."
"Aldığı şeyi geri qaytarmayan qonşularından biri bir gün gəlib Molladan
bir örkən istəyir. Molla deyir:
– Ay filankəs, vallah, örkənin üstünə arvad buğda sərib.
Qonşu təəccüblənib soruşur ki:
– Ay Molla, bu nə sözdü. Heç örkənin də üstünə buğda sərərlər?
Molla deyir:
"Bir gün bir məclisdə günəşin nə qədər faydalı olmağı barədə söhbət
düşür. Hərə bir cür günəşin faydasından danışır. Bir kənarda oturan
Molla söhbətə qulaq asıb, axırda deyir:
– Mən bilmirəm siz niyə tutubsunuz bu günəşin quyruğundan.
Mənə qalsa ay ondan faydalıdı.
Soruşurlar:
– Niyə?
Molla deyir:
– Çünki günəş ancaq gündüz çıxır. Onun üçün də qaranlığa heç bir
faydası olmur. Amma ay gecələr çıxıb bütün dünyanı işıqlandırır. İndi
görün, günəş faydalıdı, ay."
"Deyirlər ki, Mollanın bir yaxşı, südlü inəyi var imiş. Günlərin
birində, necə olursa, inək azarlayıb ölür. Molla o qədər ağlayır ki, olur
lap dəli-divanə. Qonşular baxırlar ki, bir ay bundan qabaq arvadı öləndə
heç Molla bu qədər qəm-qüssə eləməmişdi. Amma indi inəyi ölüb
deyə nə özünü bilir, nə sözünü. Axırda biri Molladan soruşur:
– Ay Molla, heç arvadının ölməyi sənə belə əsər eləmədi. Bu necə
işdi?
Molla deyir:
– Arvadım öləndə kəndin hamısı yasa gəlib mənə dil-ağız eləyib,
hərə bir cür təsəlli verirdi ki, ""qorxma, sənə ondan da yaxşı arvad alarıq"",
mənim də dərdim azalırdı. Amma budu, iki gündü inəyim ölüb,
bir nəfər gəlib demir ki: ""qorxma, sənə ondan da yaxşı inək alarıq"".
"Molla bir gün çox vacib bir iş üçün başqa bir kəndə getməli olur.
Gecədən hər şeyi hazırlayır ki, səhər tezdən çıxıb yolçulara çata bilsin.
Bu işi bilən məhəllə cavanları zarafata salıb, hər necə olsa, onu bu səfərdən
saxlamaq istəyirlər. Səhər obaşdan hamısı durub kəsirlər
Mollanın yolunun üstünü. Molla evdən çıxıb bir balaca aralancaq, tuturlar
yaxasından ki:
– Molla, hara belə?
Molla deyir:
– Vacib işim var, qonşu kəndə gedirəm.
– Heç bir yerə gedə bilməyəcəksən. Nahaq yerə zəhmət çəkmə!
Molla soruşur ki:
– Necə yəni gedə bilməyəcəyəm? Niyə gedə bilməyəcəyəm?
Deyirlər:
– Bəs sən bilmirsən ki, ölübsən?
Molla təşvişlə soruşur:
– Necə yəni ölmüşəm?
Deyirlər:
– Ölübsən də... Daha bunun necəsi yoxdu ki...
Molla nə qədər yalvarır ki:
– Əşi, zarafat eləməyin, vacib işim var, qoyun çıxım gedim, sora
gecikərəm, yolçulardan ayrı düşərəm, yolda qurd-quş yeyər...
Cavanlar qulaq asmayıb, kişinin yaxasından əl çəkmirlər ki:
– Yox, Molla! Biz səni ölmüş halda buraxa bilmərik ki, yol gedəsən.
Sən bizim həm mollamızsan, həm dostumuz. Biz gərək öz borcumuzu
yerinə yetirib, səni bu saat yaxşıca-yaxşıca yuyaq, kəfənləyək,
aparıb basdıraq.
Molla çox yalvarır, bunlar az eşidirlər. Çəkə-çəkə Mollanı gətirirlər
məscidin həyətinə. Molla görür ki, daha ayrı əlac yoxdu. Fikirləşir
ki, ""bu qədər adam ki, deyir mən ölmüşəm, bunların elə hamısı dəli
deyil ki... Yəqin kişilər bir şey bilirlər ki, deyirlər də... Yoxsa onlara
nə düşüb ki, mənə yalan desinlər. Elə görünür ki, mən ölmüşəm, özümün
xəbərim yoxdur"". Səssiz, sakit dayanır. Cavanlar Mollanı qayda
ilə soyundurub uzadırlar ölü taxtasının üstünə, başlayırlar yumağa. Bu
halda Mollanın dostlarından biri məscidin qabağından keçirmiş,
cavanlar onu tuturlar ki:
– Hara gedirsən? Molla ölüb. Aparıb basdırmaq lazımdır.
Mollanın dostu cavanların kələyini başa düşüb deyir:
– Buraxın, canım, çox vacib işim var, dayana bilməyəcəyəm.
Cavanlar buraxmırlar. Onlar deyir, bu deyir, mübahisənin çox uzun
çəkdiyini görən Molla ölü taxtasının üstündən başını qaldırıb dostuna
deyir:
– Balam, mənim işim səninkindən də vacib idi. Ancaq nə eləyim
ki, qara əcəl gəlib kəsdi başımın üstünü, işim qaldı. Ayrı çarə yoxdu.
Dayan apar məni basdır, işinin dalınca sonra gedərsən."
gircək, başlayır eşşəyi döyməyə ki:
– Çor dəysin sənə! Hər nə yüklədimsə gətirmədin. Məni əziz dostumun
yanında xəcalət elədin.
– Döymə! Onsuz da kənddən bizə heç bir şey gətirmədiyi kimi,
bizdən də kəndə heç bir şey apara bilməyəcək."
nə qədər bizləyirsə, ayaqlarını götürmür ki, götürmür. Molla evə gəlib
arvada tapşırır:
– Arvad, o mənim atamı yandırıb. Gərək düz bir ay onu ac saxlayam.
Saman-zad versən, özün bil!
Arvad danlayır ki:
– A kişi, dəli olma! Eşşəyi ac saxlarsan ölər.
– Yaxşı, arvad, apar saman ver, amma bilməsin ki, mən icazə vermişəm
ha... Ayağı yer alar.""Molla Nəsrəddinin balaca bir əkin yeri var imiş. O, hər il bu yerdə buğda əkər, əlli-altmış put məhsul götürüb, külfətini dolandırarmış.
– Canım, vallah, mənim vur-tut əlli put taxılım olub...
Kəndxuda dediyindən əl çəkmir. Axırda Molla əlacsız qalıb şəhərə, Teymurun yanına şikayətə gedir.
Teymur Mollanın şikayətinə qulaq asandan sonra qışqırır ki:
– Utanmırsan, bu bir arşın saqqal ilə yalan danışırsan?
Molla heç bir söz deməyib qalxır, qapıya tərəf yönəlir ki, çıxıb getsin, Teymur soruşur:
– Nə oldu? Haraya getdin?
Molla deyir:
– Kəndxudada günah yox imiş, qibleyi-aləm! Padşah mənim bir tutam saqqalımı bir arşın görəndə onun kəndxudası da əlli put taxılımı beş yüz put görər də..."
"        Molla Nəsrəddin kənddən şəhərə köçdükdən sonra bir neçə il onun-bunun evində kirayənişin qalır. Axırı ki, bir təhər borc-xərc pul düzəldib, özünə balaca bir ev, yanında da lap balaca bir mətbəx tikdirir. Əhvalatı Teymur Ləngə xəbər verirlər. Teymur Mollanı ələ salmaq məqsədi ilə bir gün saray adamlarını da götürüb, onun evinə gəlir. Ora-bura baxandan sonra deyir:
        – Evin yaxşıdır. Lap özünə layiqdir. Amma mətbəxin heç xoşuma gəlmədi. Bu balacalıqda da mətbəx olar? Burada iki siçan oynasa, biri tələyə düşər ki...
        Molla deyir:
        – Mənim mətbəximin belə balaca olmağı, Sizə olan məhəbbətimin böyüklüyünü göstərir.
        Teymur soruşur:
        – Bu niyə belə olur? Başa düşmədim.
        Molla deyir:
        – Niyə başa düşmürsən? Bizim kimi adamların mətbəxi böyük olsa, sizin kimilərin sarayı o boyda olmaz ki!.."
"        Deyirlər ki, Teymur Ləngin hakimiyyəti illərində bir şəhərdə böyük bir iğtişaş qalxır. Əhali şəhərin hakimini, fərraşlarını tutub zindana salır. Teymur Ləng o qədər hirslənir ki, özü böyük bir ordu götürüb şəhər əhalisinə cəza verməyə gedir. Ancaq əhali şəhər qapılarını bağlayıb müharibəyə başlayır. Teymur nə qədər əlləşirsə, şəhərə girə bilmir. Bir neçə dəfə hücum eləyirsə də, ancaq öz qoşununu qırdırır. Axırda qasidi yanına çağırır ki:
        Sonra kağız- qələm götürüb yazır, yazır, axırda üzünü yanındakı adamlarına tutub deyir:
        Molla Nəsrəddin də bu məclisdə imiş. Teymur Ləng onu da özü ilə aparmış imiş.
        Molla deyir:
        – Bu şəhərin əncamını çəkmək üçün o yazdığınız şeylərin heç biri lazım deyil. Siz yazın ki, bircə dənə ağıllı padşah göndərsinlər. Belə bir padşah tapılsa, davasız-şavasız hər şey düzələr."
"Bir gün Molla Teymur Lənglə bir süfrədə əyləşib xörək yeyirmiş. Ortalığa badımcan boranısı gətirirlər. Teymur Mollanı sınamaq məqsədi ilə deyir:
– Dünyada mənim ən çox sevdiyim şey badımcandır.
Molla Nəsrəddin deyir:
– Mənim də, qibleyi-aləm!
Bir az keçəndən sonra Teymur deyir:
– Amma xörəyi o qədər də yeməli olmur. İllərlə badımcan xörəyi yeməsəm heç yadıma düşməz.
Molla Nəsrəddin deyir:
– Mənim də, qibleyi-aləm!
Bir azdan Teymur deyir:
– Bu badımcanı yeyəndən sonra həmişə mənim ürəyim döyünür, başım ağrıyır.
Molla Nəsrəddin deyir:
– Mənim də, qibleyi-aləm!
– Amma burası var ki, zəhrimar çox qüvvətli, çox da mənfəətli şeydir. Yeyən kimi elə bil ki, gözlərimin işığı artır.
Molla deyir:
– Mənim də, qibleyi-aləm!
Naharın sonunda Teymur aşpazı çağırıb deyir:
– Bir də süfrəyə badımcan qoysanız dərinizi badımcan kimi soyduracağam. Bir dəfə bilin ki, mənim badımcandan zəhləm gedir.
Molla tez yediyi badımcan boranısını itələyib deyir:
Teymur deyir:
– Ay Molla sən nə qəribə adamsan?! Mən bu yazıq badımcan haqqında bu gün nə dedimsə, sən təsdiq elədin. Dedim xoşuma gəlir, dedin mənim də. Dedim xoşuma gəlmir, dedin mənim də. Bu necə olan şeydi?
Molla deyir:
– Bu çox aydın məsələdi, qibleyi-aləm. Gərək elə belə də ola. Çünki mən səndən donluq alıb sənə qulluq eləyirəm, badımcana qulluq eləmirəm ki..."
"Deyirlər ki, Teymur Ləng Mollanın nə dərəcədə cəsarətli olubolmadığını yoxlamaq üçün cəlladlara əmr edir ki:
– Bu saat bunu boğazından asarsınız! Cəlladlar Mollanı qarmalayıb götürürlər. Molla heç bir söz demir. Qapıdan çıxdıqları vaxt Teymur soruşur:
– Axır dəqiqələrindir, Molla. Vəsiyyətin varsa, elə!
– Vəsiyyətim yoxdur. Ancaq balaca bir xahişim var.
Teymur deyir:
– De!
Molla deyir:
– Mənim boğazımdan yaman qıdığım tutur. Xahiş eləyirəm əmr eləyəsiniz kəndiri boğazıma yox, belimə bağlasınlar."
"Deyilənlərə görə, bir dəfə Molla Nəsrəddini öz yaşadığı şəhərə
hakim təyin eləyirlər. Elə Molla işə başlayandan iki gün sonra
gecə, biri də gündüz oğurluq etdikdə tutulmuş imiş. Molla işi yoxlayıb
gündüz oğurluq eləyəni həbsə alır, gecə oğurluq eləyəni azad edir.
Azad edilmiş oğrunun yardığı evin sahibi Mollanın əlindən
Teymur Ləngə ərizə yazıb, işi düz aparmadığından şikayət edir. Teymur
Mollaya əmr göndərir ki: ""Gecə filankəsin evini yarmış filan oğrunu
tutub cəza verərsən!""
Molla əmri alıb oxuyur, öz-özünə fikirləşir ki, yəqin qanunlar
dəyişib, mənim xəbərim yoxdur. Bu oğrunu tutub həbs eləyir, gündüz
oğurluq edəni isə azad edir, oğurladığı şeyləri də ev sahibindən alıb
ona qaytarır. Bu dəfə də bu ev sahibi Teymur Ləngə şikayət edir. Teymur
hirslənib Mollanı hüzuruna istəyir ki:
– Sən nə eləyirsən? Bu oğrunu niyə azad eləyibsən?
Molla deyir:
Teymur hirslənir ki:
– Necə mənim əmrimə görə? Mən nə vaxt yazmışam ki, onu azad
eləyəsən?
Molla deyir:
– Qibleyi-aləm sağ olsun. Bu oğruların biri gecə ev yarıb, biri gündüz.
Ata-babadan biz görmüşük ki,oğurluğu gecə eləyərlər, gündüz
eləməzlər. Ona görə də mən o gündüz oğurluq eləyəni qanuna və
adətə uyğun olmadığına görə həbsə alıb, gecə oğurluq eləyəni azad
eləmişdim. Sonra sizin imzanızla bir əmr aldım ki, gecə oğurluq
eləyən adamı həbsə almaq lazımdır. Ona görə mən də dedim ki, yəqin
qanunlar dəyişib, gecə oğrusunu təzədən həbs eləyib, gündüz oğrusunu
azad elədim.
Teymur hirslənir ki:
– Bu saat gedib onu da tutarsan.
– Qurbanın olum, axı bu, ədalətsizlikdir. Yaxşı, bu yazıqlar gecə
"Teymur Ləng öz dövlət quruluşunun bütün xərclərini dəfələrlə soyulan
yoxsul kəndlilərdən alırdı. Töycü-töycü üstündən gəlirdi. Vergilərin
haqq-hesabı yox idi. Molla Nəsrəddinin yaşadığı kəndin əhalisi
də başqaları kimi soyulurdu. Axırda Molla Nəsrəddin bu zülmə tab
gətirə bilməyib Teymurun yanına gəlir və onun qarşısına bir çox ağır
tələblər qoyur. Teymur Mollanın bu hərəkətindən qəzəblənərək qışqırır
ki:
– Sən nə cəsarətlə mənim kimi böyük bir padşahın yanında ağzına
söz alıb danışırsan?
Molla heç halını pozmadan deyir:
– Qibleyi-aləm sağ olsun! Çox da böyük-böyük deyib bizə hədəqorxu
kirpinin də hər təpəfi tikandır, amma balaca qarışqa onun dədəsini
yandırır."
"Yaz ağzı Molla bazardan bir ikicanlı keçi alır ki, uşaqlarını dolandırsın.
Eşşəyi minir, keçinin də ipini eşşəyin palanına bağlayıb salır
dalına, düzəlir yola. Oğrular işi belə görüb düşürlər Mollanın dalına.
Bir az gedəndən sonra, elə ki, gəliş-gediş az olan küçələrə çatırlar, oğrulardan
eşşəyin quyruğuna bağlayır, özünü götürüb əkilir. Mollanın işdən xəbəri
olmur. Bir qədər də gedəndən sonra ikinci oğru Mollanın qabağını
kəsir ki:
– Salam, Molla əmi! Bu nədir? Zınqırovu eşşəyin quyruğuna niyə
bağlamısan?
Molla dönüb baxır ki, keçi yoxdur. Bir əli olur, bir başı. Oğru deyir:
– Bu saat bir kişi buradan bir keçi aparırdı. Yəqin elə sənin keçin
imiş... Darıxma, ver eşşəyi mən saxlayım, sən yüyür dalınca, al gətir!
Molla eşşəyi ona tapşırıb keçinin dalınca gedir. Bu oğru də eşşəyi
götürüb əkilir.
Yazıq Molla nə qədər ora-bura qaçırsa, keçidən bir əsər-əlamət
tapa bilmir. Kor-peşman qayıdıb görür ki,eşşək də yoxdu. Başa düşür
ki,bu da oğru imiş, onu aldadıb. Daha eşşəkdən də əlini üzüb düzəlir
yola. Az gəlir, çox gəlir, gəlib çıxır bir quyunun başına.Baxır ki,bir nəfər
burada oturub ağlayır. Soruşur:
– Nə olub? Niyə ağlayırsan?
– Mən bir sonsuz, övladsız adamam. Özümün də yaxşı varımkarım
vardı. Fikirləşdim ki, köçüm gedim ömrümün qalanını böyük
şəhərlərdə işləyim. Odur ki, varımı-yoxumu satıb elədim qızıl, yığdım
bir torbaya, düşdüm yola. Bu quyunu burada qazanı görüm dərin
yatsın. Elə, bax, buraya çatanda ayağım ilişdi bu daşa, yıxıldım, torba
əlimdən düşdü quyuya. İndi qorxudan quyuya düşə bilmirəm. Qalmışam
başıma döyə-döyə.
Molla da bunun yanında əyləşib, səsini qatır onun səsinə, başlayır
ağlamağa. Kişi soruşur:
– Bəs sən niyə ağlayırsan?
Molla başına gələn əhvalatı danışır. Kişi deyir:
– Ağlamaqdan bir şey çıxmaz. Dur, şallarımızı bağlayaq biri-birinə,
mən səni sallayım bu quyuya. Mənim torbamı tapıb çıxarsan, sənə
o qədər qızıl verərəm ki, beş eşşək alarsan, bir sürü keçi.
Molla razılaşır. Şalları açıb bağlayırlar bir-birinin ucuna. Kişi deyir:
– Paltarını soyun! Yoxsa islanar, sonra evə gedib çatanacan soyuq
dəyər, azarlarsan.
Molla paltarını soyunur, lüt anadangəlmə şalı belinə bağlayıb
quyuya düşür. Kişiyə də elə bu lazım imiş. Yavaşca şalın ucunu
bağlayır daşa, Mollanın paltarlarını yığışdırıb əkilir.
Molla quyuda heç bir şey tapa bilmir. Nə qədər çağırırsa, səsinə
səs verən də olmur. Əlləşib-vuruşub birtəhər quyudan çıxır. Baxır ki,
imiş. Əlinə bir ağac alıb özünü qoruya-qoruya qaçmağa başlayır. Bu
dəfə də şəhərin hakimi öz adamları ilə onun qabağına çıxır. Molla
bunları görcək ağacı əlindən tullayır, uzanır, gözlərini də yumub qışqırır
ki:
– Gəlin, gəlin, mənəm. Səhərdən sizi gözləyirəm.
Hakim Mollanı tanıyır. Soruşur:
– Ay Molla, nə olub?
Molla deyir:
– Guya ki, bilmirsən nə olub?.. Özünü lotuluğa qoyma!.. Dostlarının
biri keçimi apardı, biri eşşəyimi apardı, biri paltarımı apardı. Bilirəm,
özün də gəlirsən ki, özümü oğurlayasan. Darıxma, gəl apar, yenə
də beş-on şahıya gedərəm."
"Molla bir gün bir qaba üç qoz qoyub Teymur Ləngə aparır. Yolda
nəfsini saxlaya bilməyib qozların ikisini sındırıb yeyir, birini aparıb
Teymura verir. Teymur bundan çox xoşlanıb Mollaya bəxşiş verir. Bir
bir pud çuğundur götürüb saraya gedir.Yolda dostlarından biri
– Molla hara belə? O nədir?
– Vallah hamı deyir ki, Teymur Ləng pis adamdı. Amma mən
dənə qoz aparmışdım. Mənə filan qədər bəxşiş verdi. İndi bir pud
sayeyi-mərhəmətində kasıblığın daşını atacağam.
Dostu Mollaya deyir:
– Kaş sən fikirləşən kimi olsun. Amma mən qorxuram tərsinə ola.
Hər halda, mən dünyagörmüş adamam. Sən gəl ona çuğundur aparma.
Heç olmazsa, əncir apar. Əncir nübardır.
Dostunun sözü Mollanın beyninə batır. Gedib var-yox pulunu verib
bir səbət yaxşı əncir alır, aparır Teymura. Teymur əncirləri görcək,
əmr edir ki, hamısını Mollanın başına vursunlar. Fərraşlar əncirləri
bir-bir Mollanın başına vururlar. Hər əncir dəyəndə Molla bir dəfə
şükür eləyir. Axırda Teymur soruşur:
– Kişi nə şükür eləyirsən?
Molla deyir:
Yolda bir dostum rast gəlib əncir gətirməyi məsləhət gördü. İndi şükür
eləyirəm ki, nə yaxşı o adam mənə rast gəldi. Yoxsa, səbətdəki çuğundur
olsaydı, sənin sayeyi-mərhəmətində məndə baş-göz qalmazdı."
"Molla bir gün çöldə yer sürürmüş. Birdən cüt ilişir bir daşa. Molla
daşı qaldırıb baxır ki, altında bir küp var, içi dolu qızıl. Yazıq qalır məəttəl
ki, nə eləsin. Əyər aparıb hakimə təhvil verməsə, işdi bəlkə son-
radan eşitdi, bildi, tutub dərisinə saman təpəcək. Aparıb, verməyə də
ürəyi gəlmir. Bir çox fikir-xəyaldan sonra küpü götürüb gəlir evə. Əhvalatı
– Arvad, bir az çörək ver yeyim, aparım küpü verim hakimə. Sonra
bilər, külümüzü göyə sovurar.
Arvad nə qədər eləyir ki:
– Kişi, hakimə niyə verirsən? Haradan biləcək? Qoy yavaş-yavaş
özümüz xərcləyək...
bir daş qoyur, ağzını da bağlayır. Molla çörəyini yeyib durur ayağa,
çuvalı dalına atır, birbaş gəlir hakimin yanına. Girir içəriyə, baxır ki,
hakim əyləşib, yanında da bir neçə başqa adam var.
Hakim soruşur:
– Nə var, Molla? Nə əcəb?
Molla heç bir söz demədən çuvalı ağzı aşağı tutub silkələyir. Bir
də baxır ki, içindən yekə bir daş düşdü. Hakim və başının adamları
təəccüblə Mollanın üzünə baxırlar. Molla işi başa düşür, tez özünü
yığışdırıb deyir:
– Hakim ağa, hökumətin müəyyən çəki daşları var. Amma bu daşlardan
bizim kəndə heç gəlib çıxmayıb. Elə hərə istədiyi daşla çəkir.
Biz kənd camaatı xahiş eləyirik ki, zəhmət də olsa, bu daşı bizim üçün
çəkəsən."
"Bir gün bir nəfər Mollanın yanına gəlir ki:
– Molla, azarlamışam, heç kəs dərdimə çarə tapa bilmir. Bəlkə sən
bir çarə tapasan.
Molla soruşur:
– Nədi azarın?
Kişi deyir:
– Bədənimdə olan tüklər ağrıyır.
Molla deyir:
– Qəribədi. Mən birinci dəfədi ki, belə azar eşidirəm. Yaxşı, bu
günlərdə bir qəribə şey yeməmisən?
Kişi deyir:
– Buzla çörək yemişəm.
Molla deyir:
– Sənin nə azarın adam azarıdı, nə xörəyin adam xörəyi. Tez qaç
"Bir gün Molla belinə bir böyük beybud bağlayıb mədrəsəyə gedir.
Yolda külək bunun paltarını yelləndirir, altdan beybud görünür. Hökumət
də yaraq gəzdirməyi yasaq etmiş imiş. Bunu tutub hakimin yanına
– Sən padşahın əmrini eşitməmisən ki, yanında silah gəzdirirsən?
Molla deyir:
– Hakim ağa, bu silah deyil, bıçaqdır. O, mənə mədrəsədə dərs deyəndə
lazım olur.
Hakim soruşur:
– Nəyə lazım olur?
Molla deyir:
– Mən onunla kitabların qələtini düzəldirəm.
Hakim hirslənir:
– Bu boyda beybudu bağlamısan belinə ki, qələt düzəldirəm. Heç
beybudla da qələt düzəldərlər?
Molla bir ah çəkib deyir:
– Bəzən kitab yazanlar elə yekə qələt eləyirlər ki, onları nəinki
beybudla, heç balta ilə də düzəltmək olmur."
"Günlərin birində Molla məscidə gəlir. Çıxıb minbərdə oturur ki:
– Camaat, kimin nə sualı var, versin mənə, alsın cavabını.
Molla deyir:
Axırda birisi hirslənib deyir:
– Bilmirsən, bəs niyə dırmaşıbsan oraya? Heç olmazsa onu da bilmirsən
ki, bilməyən yuxarı dırmaşmaz?
Molla deyir:
– Mən bildiyim qədər dırmaşmışam. Başqaları kimi bilmədiyim
qədər dırmaşsaydım, indi buludlarda gəzirdim."
"Bir gün axund minbərdə deyir ki:
bir huri verər ki, başı məşriqdə, ayaqları məğribdə.
Molla deyir:
– Axund ağa, biz o namazı da qılmırıq, o boyda hurini də istəmirik.
Onun ayaqlarından başına gedənə qədər bizim ömrümüz qurtarar ki..."
"Günlərin birində Molla bir evə gedir. Baxır ki, qapıda qonaqlara baxan, başmaqları gözləyən yoxdur. Qorxur ki, içəri gircək başmaqları oğurlayarlar. Onun üçün də cibindən yaylığını çıxardır, başmaqlarını səliqə ilə büküb vurur qoltuğuna, keçib əyləşir. Yanında oturanlardan biri Mollanın qoltuğundakını qiymətli bir kitab bilib soruşur:
– Deyəsən qoltuğundakı kitabdır?
Molla deyir:
– Bəli, özü də çox qiymətli kitabdı. Onun üçün də özümdən heç ayıra bilmirəm. Elə hara getdim, yanımca aparıram. Kişi maraqlanıb soruşur:
– Nəyə dairdir?
Molla deyir:
– İlahiyyat elminə.
– Haradan alıbsan?
Molla deyir:
– Başmaqçıdan."
"Camaat bir gün tutur Mollanın yaxasından ki: ""Gərək çıxıb minbərdə bizim üçün bir mövzə eləyəsən"". Mollanın da belə şeylərdən zəhləsi gedərmiş. Nə qədər deyir ki:
– Ay camaat, əl çəkin məndən. Mən mövzə eləməyi bacarmaram. Camaat əl çəkmir ki, çəkmir. Axırda Molla naçar qalıb çıxır minbərə, üzünü camaata tutub deyir:
– Camaat, bilirsiniz nə var?
Deyirlər:
– Yox, bilmirik.
Molla yavaşca düşür aşağıya ki:
– İndi ki, bilmirsiniz, mən sizi başa sala bilmərəm. Sabahı günü camaat sözü bir yerə qoyur ki, necə olsa, gərək Mollanı danışdıraq. Yenə də Mollanın yaxasından tuturlar. Molla axırda görür ki, camaat əl çəkməyəcək, yenə də minbərə çıxıb soruşur:
– Camaat, bilirsiniz nə var?
Adamlardan bir-ikisi tez cavab verir:
– Bilirik.
Molla: İndi ki bilirsiniz, daha mən sizə nə deyim, – deyib yenə düşür yerə. Adamlar baxırlar ki, yenə olmadı. Sabahı günü yenə sözü bir eləyib güclə Mollanı çıxardırlar minbərə. Molla yenə haman sualı verir:
– Camaat, bilirsiniz nə var?
– Bilirik.
Bir neçəsi də dillənir ki:
– Yox, biz bilmirik. De görək nə var?
Molla kələyi başa düşüb deyir:
– Onda bilənlər bilməyənlərə öyrətsin. Mənim işim var, gedirəm."
"Soyuq qış gecələrinin birisində ağsaqqallar bir evə yığışıb vaxt keçirirmişlər. Söhbət cəhənnəm ilə behiştdən düşür. Danışanlar cəhənnəmi pisləyib, behişti tərifləyirlər. Bu halda Molla da buraya gəlir. Evə gircək ortalığa qoyulmuş manqalın yanına soxulub əl-ayağını qızdırmağa başlayır. Ağsaqqallar öz söhbətlərinə davam edirlər. Molla bir az qulaq asıb deyir:
– Çox da basıb-bağlamayın! Əyər qiyamət qışa düşsə, bir axmaq cəhənnəmi qoyub behişti qəbul eləməz."
"Bir nəfər Mollaya bir bişmiş qoyun kəlləsi gətirir. Gözləyir, Molla kəlləni yeyib qurtardıqdan sonra deyir:
– Molla, mənə bir dua elə!
Molla deyir:
– Filankəs, sən ki, bu kəlləni mənə verdin, Allah o dünyada sənə behişt əhlinin kəlləsindən qismət eləsin."
"Günlərin birində yenə də Molla işdən yorğun-arğın gəlir. Arvad qabağına bir stəkan çay töküb qoyur. Molla da əlində çubuq istirahətlə əyləşib gözünü dikir ocağın üstündəki qazana. Arvad yavaş-yavaş axşam xörəyini yemək üçün hazırlıq görməyə başlayır. Birdən qapı döyülür. Molla öz-özünə hirslənir ki, yenə görəsən kimdi bu dar vaxtı
gəlib çıxdı. Bir tikə bozbaşımız var, qoymayacaqlar vaxtında yeyək. Qapını döyəndə ki, nəfəs almadan elə döyür. Molla neçə dəfə səslənib, qapıdakının kim olduğunu soruşursa da heç bir cavab çıxmır.
Axırda arvad deyir:
– A kişi, ölmürsən ki? Dur bir gör kimdir də...
Molla deyir:
– Arvad, vallah, heç bu pilləkənləri düşüb çıxmağa ərdəmim gəlmir.
Nə olar, sən get gör kimdir?
Arvad deyir:
– A kişi, bəs sən heç utanmazsan ki,sən kişi xeylağı dura-dura, mən arvad xeylağı qapıya gedəm?
Axırda Molla naəlac qalıb, ürəyində söyə-söyə durur, pilləkənləri düşüb qapını açır. Baxır ki, qapını döyən bir nəfər seyiddir. Hirs vurur
Mollanın başına. Soruşur ki:
– Nə var? Nə istəyirsən?
Seyid yaltaqlana-yaltaqlana deyir:
– Seyidəm, cəddim hörmətinə bir pay istəyirəm.
– Bəs səhərdən deyirəm kimdi, kimdi, niyə cavab vermirsən?
Seyid deyir:
– Dedim, elə özün zəhmət çəkib gələsən. Bəlkə yerin də oldu, bu gecə qonaq saxlamağa.
Molla baxır ki, bu lap həyasız seyidlərdəndi. Deyir:
– Nə? Onda dalımca gəl!
Molla düşür qabağa. Seyid də onun dalınca pilləkənlərdən çıxırlar yuxarıya. Elə ki seyid lap evin qapısına çatır, Molla dönüb deyir:
Seyid deyir:
– Bəs indi ki yox idi, məni bir də bura niyə çıxardırdın? Elə qapıda deyəydin də!..
Molla deyir:
– Dedim, özün bir zəhmət çəkib, məni bu pilləkənlərdən düşürdüb çıxartdığın kimi, çıxıb təzədən düşəsən, dadın görəsən, bir də belə qələtlər eləmiyəsən."
"Molla hələ cavan vaxtlarında bir dəfə alver eləmək fikrinə düşür. Özündən bir az kiçik bir dostu ilə şərik olub, bir küpə süd alıb, satmaq üçün şəhərə aparırlar. Südü satıb qurtardıqdan sonra fikirləşirlər ki, həmin pula bir küpə xoşab alsınlar ki, aparıb kənddə satsınlar. Elə də eləyirlər. Küpəni xoşabla doldurduqdan sonra ikisinin beş şahı artıq pulu qalır. Molla bir-iki yaş böyük olduğuna görə, pulu qoyur cibinə. Xoşabı da götürüb, sevinə-sevinə düşürlər yola. Bir az gedəndən sonra
– Amma, göz dəyməsin, südü də yaxşı satdıq, xoşabı da yaxşı aldıq.
Yoldaşı deyir:
– Əgər belə getsə bir-iki aya əməlli-başlı pul qazanıb, yoxsulluğun daşını atarıq.
Bir az da gedəndən sonra Molla deyir:
– Aşna, onsuz da bugünkü alverdən filan qədər qazancımız var.
Mən istəyirəm bu hesaba xoşabdan bir kasa içəm.
Yoldaşı deyir:
– Dostluğumuz öz yerində, amma biz axır xoşaba şərikik. Bunu da mən hesablamışam, kasası beş şahı eləyir. İçmək istəyirsənsə, gərək pulunu verib içəsən.
"Günlərin birində Molla Nəsrəddinə kənddən bir qonaq gəlir. Qonaq
vaxt ayılırlar ki, at açılıb gedib. Molla küçəyə çıxıb başlayır car çəkməyə
ki:
– Ay bir dənə eşşək görən aqibəti xeyir olan! Kim yerini desə
muştuluq verəcəyəm.
Qonaq deyir:
– Ay Molla, bəs ata eşşək niyə deyirsən?
Molla deyir:
– Sən şəhər adamını yaxşı tanımazsan. Bunlar yaman acgöz olurlar.
Bilsələr ki, itən atdır, verməzlər. Qoy, eşşək deyək bəlkə gətirib
versinlər."
"Molla bir gün hamama gedir. Paltarı köhnə olduğuna görə heç kəs
ona fikir vermir. Qabağına bir köhnə cırıq fitə atırlar. Molla heç bir söz
deməyib yuyunur, çıxıb gedəndə hamam pulunu on-on beş qat artıq
verir, hamamçını da, əmələləri də utandırır.
Bir neçə gündən sonra Molla yenə də bu hamama gəlir. Elə Mollanın
içəri girdiyini görcək, hamamçıdan tutmuş ayağa su tökənə qədər
hamsı dik qalxırlar ayağa. İpək fitə, ipək qətfə, qərəz bir hörmət
eləyirlər ki, gəl görəsən. Molla yuyunur, çıxıb gedəndə hamam pulunun
yarıdan da az qiymətini verib yönəlir qapıya tərəf. İşi belə görəndə
hamı təəccüblə bir-birinin üzünə baxır, başlayırlar mırtıldanmağa.
Molla heç əhvalını pozmayıb deyir:
– Niyə mırtıldanırsınız? Hörmət-hörmətə görə olar. Siz keçən dəfə
çox vermişdim, bu dəfə az verdim. Burda bir şey yoxdur ki, siz narahat
olursunuz. Keçən dəfə verdiyim bu günün hesabına olsun, indi verdiyim
keçən dəfəkinin."
"Bir gün necə olursa, Molla çox xəsis tanışlarından birinin evinə
qonaq gedir. Ev sahibi qabaqca Mollaya doyunca çay içirdir. Çay ilə
Molla baxır ki, qab ağzına qədər su ilə doludu. İçində də iki-üç dənə
xəmir parçası üzür. Özünü saxlaya bilməyib durur ayağa, başlayır soyunmağa.
Ev sahibi soruşur:
– Molla, nə qayırırsan?
Molla deyir:
– Gör, varınızdısa, mənə bir hamam fitəsi gətir.
– Fitəni nə eləyirsən?
Molla deyir:
– Soyunub bağlayacağam belimə, girəm bu qabın içinə. Bəlkə Allahın
"İsti yay günlərinin birində qonşusu Mollanı qonaq çağırır. Ortalığa
böyük bir qabda buzlu iskəncəbi gətirirlər.
Ev sahibi Mollanın əlinə bir çay qaşığı verir, özü isə bir çömçə götürüb
düşür iskəncəbinin canına. Molla nə qədər əlləşirsə, çay qaşığı
ilə ağzına heç bir şey getmir. Ev sahibi isə hər çömçəni doldurub içdikcə
– Of, öldüm!..
– Qonşu, mən də yaşamaqdan yorulmuşam. Qoy çömçə ilə içib,
mən də heç olmasa bircə dəfə ölüm."
"Dövlətlilərdən biri öz varını göstərmək məqsədilə Mollanı qonaq
çağırır. Axşam süfrə açılır. Ortalığa o qədər müxtəlif xörəklər gəlir ki,
Mollanın gözü dörd olur. Molla ""fürsətdi"" – deyib, doyunca yeyir. Ev
sahibi özünü çəkə-çəkə deyir:
– Hə, Molla, xörəklər necədi? Bəyənirsənmi?
Molla deyir:
– Vallah, mən bir dəfə ilə fikrimi deyə bilmərəm. Gərək bir neçə
dəfə də gəlib yeyəm, sonra."
"Günlərin birində qonşusu Molla Nəsrəddinə deyir:
– Heç soruşmursan başıma nə gəlib?
Molla soruşur:
Qonşu deyir:
– İllik taxıldan on batman ayırıb tövlədə gizlətmişdim ki, qənaətlə
dolanaq, o on batmanı artırıb yaz ağzı satam. Bir də gedib baxıram ki,
– Darıxma! Mənim də başıma elə lap belə bir iş gəlib. Amma mənim
başıma gələn işlə sənin başına gələn iş arasında balaca bir təfavüt
var.
Qonşu soruşur:
– Necə?
Molla deyir:
– Çox asan. Siçanlar xəbər tutana qədər özümüz hamısını üyütdük,
bişirdik, yedik."
"Günün birində Mollanın qonşusu bağdan gəlirmiş. Molla baxır ki,
qonşunun cibi şişib, deyir:
– Salam, qonşu! Yenə o nədi elə doldurmusan ciblərinə!
Qonşu deyir:
– Molla, əgər bilsən ki, cibimdəki nədi, seçib ən böyük şaftalını
verərəm sənə.
Molla deyir:
– Cibindəki şaftalıdı.
Qonşu hirslənir ki:
– Onu sənə hansı ədəbsiz xəbər verdi?
Molla deyir:
– Nə işin var hansı ədəbsiz xəbər verdi? Sən şaftalını bura ver! Bir
ədəbsiz dedi də..."
"Aldığını verməyən tanışlarından biri bir gün Mollanın yanına gəlir
ki:
Molla başa düşür ki, hərif pul istəyəcək. Tez deyir:
– Hər nə desən gözüm üstə! Ancaq mənim də sizdən bir xahişim
var. Qabaqca sən mənim xahişimi yerinə yetir, sonra da mən sənin.
Kişi deyir:
– Buyur!
Molla deyir:
"İsti yay günlərinin birində qonşular gəlirlər Mollanın yanına ki:
– Ay Molla, bu birə bizi əldən-dildən saldı... Gecə səhərə qədər
yatmağa qoymur. Bəlkə sən bir dərman biləsən... Nə eləyək?
Molla deyir:
– Onun üçün çox yaxşı, çox da asan bir dərman var. Gecə yatanda
yanınıza duz qoyun! Elə ki birə gəldi, tutun, sonra duzdan bir çimdik
səpin gözünə. O saat olacaq kor, daha bir də sizi tapa bilməyəcək ki,
sancsın."
"Bir gün Molladan soruşurlar:
– Molla sənin taleyin hansı bürcdədir?
Molla cavab verir ki:
– Keçi bürcündə.
Deyirlər:
– Ay Molla, keçi adlı bürc yoxdur axır.
Molla deyir:
– Uşaqlıqda atam deyərdi ki, mənim taleyim oğlaq bürcündədi. İndi
mən böyüyüb, yekə kişi olmuşam. Yəqin ki, o da böyüyüb keçi olub
də..."
"Molla arvadı ilə bərabər dörd günlük yolda olan bir kəndə qonaq
gedir. Evdən elə təzəcə çıxdıqları vaxt Molla arvaddan soruşur:
Arvad baxır ki, Molla onu dolayıb, deyir:
– Yox, bir şey qalmayıb. Bu gün ilə sabahı da getsək, vur-tut
qalacaq ikicə günlük yolumuz.
Molla deyir:
– Tay denən yolu yarılamışıq da... Bir şey qalmayıb ki.."
"İsti yay gecələrinin birində Molla arvadı ilə damda yatmış imiş.
Gecənin bir yarısı arvad Mollaya deyir:
– Ay kişi, sən allah bir az o yana çəkil, yaman istidi. Lap bişdim.
Molla bir söz deməyib çəkilir. Səhər Molla yox olur. Arvad bir gün
– Arvaddan soruş gör, hələ sərinləməyibsə, bir az da o yana
"Mollaya deyirlər:
– Molla, arvadın çox gəzir. Onun bir az ipini yığ.
Molla deyir:
– Düzdür, mənim arvadımda pis xasiyyət çoxdur. Hər nə desəniz
inanaram, amma gəzəyən olduğuna inanmıram. O, yalandır.
Soruşurlar:
– Nədən deyirsən yalandır?
Molla deyir:
– Ondan deyirəm ki, əyər gəzəyən olsa idi, ayda-ildə bir dəfə də
azıb öz evimizə gəlib çıxardı."
"Günlərin birində arvad güclə Mollanı hamama göndərir. Molla
getmək istəmir ki:
– Getmirəm. Hamamda hamı çılpaq olur. Sonra keyfim istədi, qarışdım
adamlara, itdim. Özümü necə tapım?
Arvad deyir, Molla deyir, axırda arvad onun belinə bir balqabaq
bağlayır ki:
– Aha, qoy bu balqabaq olsun sənin nişanın.
Molla gəlir hamama. Lotular məsələni başa düşürlər. Mollanı yuxuya
verib balqabağı açırlar. Birisi balqabağı öz belinə bağlayıb elə
Mollanın yanındaca uzanır. Bir azdan Molla yuxudan oyanır. Baxır ki,
balqabaq belində yoxdu. Başlayır fikir eləməyə ki, görəsən mən mənəm,
ya yox? Əgər mən mənəmsə, bəs balqabaq hanı? Yox, əgər mən
mən deyiləmsə, bəs mən kiməm?
Elə bu fikirlə ayağa qalxmaq istəyəndə baxır ki, bir nəfər uzanıb,
Mollanı fikir götürür ki, əgər mən mənəm, bəs o kimdi? Əgər o mənəm,
bəs mən kiməm? Çox fikir-xəyaldan sonra həmən adama deyir:
– Baxıram sənə, özümə, baxıram sənin belindəki balqabağa, qalmışam
lap məəttəl. Deyəsən, ya sən mənsən, ya da ki, mən sənəm.
Yaxşısı budur ki, dur gedək bizə! Bizim arvad məni yaxşı tanıyır. Qoy
o baxıb seçsin. Mən olanı götürsün, mən olmayan qayıdıb getsin."
"Mollanın çox tənbəl bir qızı var imiş. Əlini ağdan-qaraya vurmaz
imiş. Günün birində Molla arvadına deyir:
– Arvad, mən süpürgəni götürüb başlayacağam evi süpürməyə.
Sən gəl mənim əlimdən süpürgəni al ki, ayıb deyil, biz dura-dura sən
yorulursan. Bəlkə bu yol ilə bu qızı utandıraq, heç olmazsa, evi-zadı
süpürsün.
Belə də eləyirlər. Arvad süpürgəni Mollanın əlindən almaq istəyir.
Molla vermir. O dartır o tərəfə, bu dartır bu tərəfə, axırda qız durub
onlara yaxınlaşır. Hirsli-hirsli deyir:
– Burada çətin bir şey yoxdu ki, belə hay-küy qaldırıbsınız. Qoyun
növbəyə! Bir gün sən süpür, bir gün də o."
Ona elə gəlir ki, xəstədir. Daha həkim qalmır, təbib qalmır... Ancaq
heç kəs onun xəstəliyini tapa bilmir.
O zaman şəhərdə çox ağıllı, bacarıqlı bir həkim var imiş. Molla
Nəsrəddin onun da çox alim bir həkim olduğuna inanırmış. Ancaq çox
hörmətli adam olduğuna görə Molla ona zəhmət vermək istəmirmiş.
Elə ki bu biri həkimlərdən heç biri Mollanın dərdini tapa bilmir, axırda
əlacsız qalıb haman həkimin yanına gedir.
Həkim Mollanı çox yaxşı qəbul eləyir. Saatlarla yoxlayır, sonra
uzun-uzadı söhbət eləyir. Axırda deyir:
– Əzizim, səndə heç bir naxoşluq-zad yoxdu. Görünür ki, sən çox
vasvasısan. Vasvasılıqdan qurtarmaq üçün də bircə yol var ki, gərək
heç bir şeyə əhəmiyyət verməyəsən. Mənim məsləhətimə baxsan,
çıxar.
Molla baxır ki, bu həkim də onun dərdini tapa bilmədi. Korpeşman
evlərinə gəlir. Arvadı soruşur:
– Nə oldu ay kişi?! Bu həkim dərdini tapdımı?
Molla deyir:
– Yox, arvad! Bunun da elə adı var imiş. Nə qədər əlləşdisə, heç
nə tapa bilmədi.
– Ay kişi, bəlkə elə bu yazıq həkimlər doğru deyirlər. Vallah, elə
deyəsən, doğrudan da səndə heç bir naxoşluq-zad yoxdu. Elə beyninə
girib.
Molla hirslənir ki:
– Elə hamı mənə bu sözü deyir. Elə bil ki, hamı tüpürüb bir-birinin
ağzına. Beynimə niyə girir? Beynimə girir gəzmək girsin, yemək
girsin, evlənmək girsin ki, sənin kimi kişisinin hayına qalmayan arvaddan
canım qurtarsın, day naxoşluq niyə girir?!
Sonra bir az fikirləşib deyir:
– Bu həkimlər ona görə belə deyirlər ki, hamısı elə sənin kimi
savadsızdırlar. İndi ki, belə oldu, mən özüm öz dərdimi tapacağam.
Arvad soruşur:
– Necə?
Molla deyir:
yazılıb. Bütün dərdlərin əlamətləri də o kitabda var, dərmanı da. Mən
o kitabı sabah taparam, özüm öz dərdimi bilərəm.
Sabahısı Molla haman kitabı tapıb gətirir, başlayır oxumağa. O tərəfini,
bu tərəfini oxuyur, axırı ki, bir yerində öz dərdinin əlamətlərini
tapır. Elə sevinir ki, day axıra qədər oxumayıb arvadı çağırır:
– Gəl, arvad, gəl! Başı daşlı kişinin dərdini tapmışam.
Arvad sevincək gəlir ki:
– Nədir ay kişi, bir oxu görək!
– Ürək bulanması... Zəiflik... Baş gicəllənməsi... Hərdən-bir göz
də qaralır... Ağız həmişə dadsız olur.
– Ay kişi, bir dalını oxu görək... Mən deyəsən bu naxoşluqdan
şübhələnirəm axı...
Molla hirslənir ki:
– Nə şübhələnirsən? Mən yaşda kişi yalan danışacağam ki? Ağzımda
deyirəm ki, bütün bu əlamətlər məndə var da!..
Arvad gülüb deyir:
– Ona görə şübhələnirəm ay kişi! Sən bir dalını oxu! Bu naxoşluqdan
məndə də çox olub. Əgər dərdin budusa, çox qəribədi.
Molla oxuyur:
– Elə ki, bu əlamətlər göründü, gərək xəstə bütün könlü istəyəni
yeyə... Bu xəstəlik ancaq arvadlarda olur. Adına da ""yerikləmək"" deyirlər.
Mollanın gözləri çıxır kəlləsinə. Bir dikəlib oturur... Bir əlini qarnına
sürtür. Arvad gülə-gülə deyir:
– Gördün ki, qəribədi...
Molla hirslənir ki:
– Qəribə niyə olur? Mən adam-zad deyiləm bəyəm? Nə bilirsən,
bəlkə elə bir şey var..."
– Molla sən bilərsən, qiyamət nə vaxt olacaq?
Molla soruşur:
– Hansı qiyamət?
Kişi soruşur:
– Niyə, neçə qiyamət var ki?
Molla deyir:
– İki. Kişinin özü öləndə olur kiçik qiyamət, arvadı öləndə olur
böyük qiyamət."
"Günün birində Mollanın oğlu çayın kənarında dayanıb suya baxabaxa
Uşaq cəld əyilir ki, çörəyi tutsun, baxır ki, suda da elə özü kimi bir
uşaq var, ağzında da nə isə çeynəyir. Tez gəlib Mollanı çağırır ki:
– Ata, suyun içində bir adam var, çörəyimi əlimdən qapıb basdı
Molla yüyürür çayın qırağına, uşağın göstərdiyi yerdən əyilib suya
baxır. O da öz əksini suda görüb başqa adam hesab eləyir.
Söyüb deyir:
– Axmaq oğlu axmağın saqqalının uzunluğuna bax, bədnəfisliyinə
bax!"
"Necə olursa, Molla üzüyünü evdə itirir, çıxıb küçə qapısında axtarmağa
başlayır. Bunu görən qonşulardan biri soruşur:
Molla deyir:
– Üzüyüm düşdü, onu axtarıram.
Qonşu soruşur:
– Hanı, hara düşdü?
Molla deyir:
– Evdə düşüb...
Qonşu soruşur:
– Bəs evdə düşüb, burada niyə axtarırsan?
Molla deyir:
"Deyilənlərə görə, Molla hərdənbir ovçuluqla da məşğul olarmış.
Günlərin birində bir neçə bildirçin vurub evə gətirir, qazana töküb
yaxşı bildirçin qovurması hazırlayır. Ancaq çox əliaçıq, qonaqcıl adam
olduğuna görə tək yeyə bilmir. Çıxıb məhəllə adamlarından bir neçəsinə
deyir ki:
– Günortaya yaxşı bir bildirçin qovurması hazırlayıram, buyurun,
Günortaüstü çağrılmış qonaqlar bir-bir gəlirlər. Ancaq Mollaya
sataşmaq üçün özləri ilə gizlicə bir neçə diri bildirçin də gətirirlər. O
qədər gözləyirlər ki, xörək hazır olur. Molla səliqə ilə qazanı götürüb
qoyur yerə, çəkib qonaqlara vermək istəyəndə bir nəfər deyir:
– Molla, indi ki, bizi qonaq eləyirsən, gəl, öz istədiyimiz kimi elə
Deyirlər:
– Get evdən hərəmiz üçün bir dənə nimçə gətir, hərənin payını çəkib
özünə ver!
Molla deyir:
Elə ki Molla nimçə gətirmək üçün evə girir, qonaqlar tez xörəyi
qazanı ilə götürüb gizlədirlər. Gətirmiş olduqları diri bildirçinləri ona
oxşayan başqa bir qazana salıb qoyurlar onun yerinə.
Molla nimçələri gətirir. İştaha ilə qazanın qapağını açanda bildirçinlər
uçub gedir, qazan qalır boş.Molla baxır ki, qazan tərtəmizdi... Bir
uçan bildirçinlərin dalınca göyə baxır, bir də təmiz qazana baxıb deyir:
– Mən Allahdan çox razıyam ki, bildirçinləri diriltdi, qanad da
verib uçurtdu... Yəni yazıqların, canını, həyatını özlərinə qaytardı. Bu,
çox yaxşı oldu... Ancaq məəttələm ki, bəs mənim işlətdiyim yağ,
soğan, duz, su nə oldu? Görəsən, insafa gəlib heç olmazsa onları da
mənim özümə qaytaracaq, ya yox?"
"Bir gün Molla uzaq kəndlərdən birinə gedirmiş. Yolda yorulub
böyük bir qoz ağacının altında əyləşir. Dəstərxanını açıb bir az
çörəkdən-zaddan yeyir, başının altına da bir daş qoyub uzanır. Ağacın
kölgəsi Mollaya ləzzət verir. O tərəfinə, bu tərəfinə baxıb görür ki,
beş-altı addım o yanda bir bostan var. Qarpızlar, qovunlar adama qaşgöz
baxıb öz-özünə deyir:
bu boyda ağacda bu balacalıqda qoz. Bu dünyanın işi lap tərsinədi.
Elə bu yerdə ağacdan başına bir qoz düşür. Molla diksinib dik atılır.
Sonra üzünü ağaca tutub deyir:
– Elə belə nanəcibsən ki, meyvələrin də belə xırdadı də... Əyər
səndə qovun-qarpız bitsə idi, camaatda baş-göz qoymazdın ki..."
"Birisi Mollaya çox sataşır. Bir gün yenə də Mollanın çox sevdiyi
kədərlənib deyir:
– O ağac mənim əlim idi. Sən ki onu sındırdın, Allah sənin qıçını
sındırsın!
Kişi gülə-gülə deyir:
– Ay sındı ha...
Molla deyir:
– Dayan-dayan! Gülmə! Sınar. Mənim qarğışım tez yerinə yetər.
Qırx gün, qırx ay, qırx il... Axır bir gün özünü göstərəcək.
Elə haman gün bu söhbətdən sonra o adam Molladan ayrılıb evlərinə
gedəndə təsadüfən sürüşüb yıxılır, qıçı sınır. Mollanın başına gətirdiyi
işdən çox peşman olub ondan üzr istəməyə gəlir:
– Molla, məni bağışla! Sənin qarğışın doğrudan çox tez yerinə yetirmiş.
Sən qırx gün, qırx il demişdin, bu heç qırx dəqiqə də çəkmədi.
Molla deyir:
– Hələ bu qırx gün bundan qabaq elədiyin haramzadalığın cəzasıdı.
Bugünkü işinin əvəzini qırx gündən sonra görəcəksən. Onda baxarsan
mənim qarğışımın gücünə."
"Günlərin birində Molla möhkəm azarlayır Bütün qonum-qonşu,
tanış-biliş yığışır başına. Baxırlar ki, kişinin halı çox xarabdı. Mollanın
özü də hiss eləyir ki, bu azardan qalxası deyil. İçəri girən işi belə
görüb, bir tərəfdə oturur. Amma Molla özü heç qorxmayıb, əvvəlkindən
də bir az artıq şitlik eləyir. Axırda yaxın dostlarından biri soruşur:
– Ay Molla, sən həmişə ölüm adı gələndə qorxudan ağappaq ağarardın.
İndi nə olub, heç vecinə də gəlmir?
Molla deyir:
– Mənim qorxum bu hala düşməkdən idi. Daha bundan sonra nə
qorxmaq?"
düşür. Öz-özünə deyir:
– Ax, cavanlıq, cavanlıq!.. Olaydı cavanlıq...
– Amma öz aramızdı, heç cavanlıqda da bir zibil deyildim."
"Mollanın çoxbilmiş arvadının tənbəl bir əmisi oğlu var imiş, işəgücə
getməyib səhərdən axşamacan veyl-veyl gəzərmiş, elə ki, acdı,
gəlib Mollagildə qarnını doyurarmış.Bir neçə vaxt belə keçir. Axırda
bir gün Molla təngə gəlib deyir:
deyə işə-gücə getmir. Bunun sonrası yaxşı olmayacaq. Bax, budu sənə
deyirəm, bir də onu bizim evdə görməyim.
Arvad əhvalatı əmisi oğluna deyir. Əmisi oğlu da işini elə tutur ki,
Molla evdə olanda heç bu həndəvərə dolanmır. Elə ki Molla evdən
çıxdı, gəlib yeyir-içir, çıxıb gedir.
Günün birində, necə olursa, Molla bazardan çox tez qayıdır. Bu
vaxt əmioğlu da evdə imiş. Arvad onu qaçırmağa imkan tapmayıb
mətbəxdə gizlədir. Molla əlində də beş badımcan evə girir ki:
yeyərik.
Arvad badımcanları alıb qoyur mətbəxə. Fikirləşir ki, indi Molla
mətbəxə girsə, işin üstü açılacaq. Bir az fikirləşib, tez gətirir əmisi oğlunun
başına bir çadra örtür, badımcanın da birini gizlədir. Sonra gəlib
Mollaya deyir:
– A kişi, dur görək başımıza nə iş gəlib. Badımcanın biri dönüb
olub adam.
Molla deyir:
– Ay arvad, dəli olma! Badımcan niyə dönüb adam olur?
Arvad deyir:
– İnanmırsan, dur bax da!.. Odu, mətbəxdə dörd dənə badımcan
Molla durub mətbəxə girir. Baxır ki, doğrudan da mətbəxdə bir
çadralı arvad var, badımcan da dörd dənədi. Deyir:
– Bacı, zəhmət çək, dur düş qabağıma gedək!
Çadralı əmioğlu dinməz-söyləməz durub düşür Mollanın yanına.
Molla birbaş gəlir badımcan aldığı baqqalın dükanına ki:
– Qardaş, badımcanın biri dönüb olub adam, özü də arvad xeylağı.
Xahiş eləyirəm götürüb əvəzində badımcan verəsən.
qurtarır."
"Molla bir gün çöldən gəlirmiş. Kəndə girhagirdə qüvvətli bir zəlzələ
olur. Molla tez eşşəkdən düşüb dua eləməyə başlayır. Görənlər
soruşurlar:
– Molla, nə olub? Bu nə şükür-duadı?
Molla deyir:
– Siz bilmirsiniz. Bu zəlzələni ki mən gördüm, bizim evimizdə o
qeyrət yoxdu buna tab gətirsin. İndi yəqin ki, yerlə yeksan oldu. Ona
dua eləyirəm ki, yaxşıdı, mən evdə deyildim. Əgər evdə olsaydım, ölməsəydim
də indi qorxudan bağrım çatlamışdı."
"Yenə də bir gün Molla meşədə odun qırarkən əl-ayağının soyuduğunu
görüb uzanır yerə. Bir neçə saatdan sonra çobanlar onu orada görüb,
kəndə xəbər aparırlar. Camaat tabut-zad götürüb gəlir ki, Mollanın
ölüsünü aparsın. Bəli, ədəb-ərkanla kişini tabuta qoyub götürürlər.
Yolun bir yerində getdikləri yol iki yerə ayrılır. Adamların arasında
mübahisə düşür. Bir neçəsi deyir: ""O yol ilə gedək"". Mübahisənin çox
uzun sürdüyünü eşidən Molla Nəsrəddin tabutdan başını qaldırıb deyir:
– Mən diri vaxtımda həmişə bu yol ilə gedərdim."
"Mollanın oğlu bir gün atasına deyir:
– Ata, sən bir dəfə bir uşaq doğmuşdun ha... O mənim yadımdadı.
Arvad oğlunun sözünü eşidib, başlayır onu danlamağa. Molla arvada
deyir:
"Günün birində Molla bazardan bir neçə gül ağacı alıb gətirir. Ancaq
hər gün gülləri səhər tezdən əkib, qaranlıq düşəndə çıxardıb aparır
evinə. Bir gün bunu görən dostlarından biri soruşur:
– Molla, bu necə işdi? Gülləri niyə belə eləyirsən?
Molla deyir:
– Atalar deyiblər ki, gecə kişinin malı başı altında olmalıdır."
"Mollanın qonşuluğunda bir qoca sərkərdə yaşayırmış. Molla fikir
verir ki, bu sərkərdə hər gün evə gələndə həyətdə bir dəfə nərə çəkir.
Girir evə, bir də nərə çəkir. Molla bu işdən maraqlanır. Bir gün sərkərdənin
qabağını kəsib bu nərələrin səbəbini ondan soruşur. Qoca
sərkərdə qabaqca Mollanı aparır həyətdəki tövləsinə. Molla baxır ki,
burada bir yaxşı at bağlanıb. Sərkərdə deyir:
– Filan davada düşmən bizim lap əhədimizi kəsmişdi. Az qalmışdı
ki, bizi dörd tərəfdən ortalığa alsınlar. Gördüm iş yaxşı deyil. Mindim
bu atın üstünə, hücum elədim düşmənə. Qoşun da mənim dalımca.
Düşməni qovaladıq.
Sərkərdə bunu deyib, bərkdən bir nərə çəkir.
Molla deyir:
– Haqlı imişsən, qardaş! Elə nərə çəkməlidi.
Sərkərdə Mollanı aparır evə. Girirlər birinci otağa. Molla baxır ki,
divardan bir əyri qılınc asılıb. Sərkərdə başlayır:
– Filan davada bu qılınc ilə bir düşmən əsgərinin başını bədənindən
elə ayırdım ki, yerə bir damcı da qan düşmədi.
Girirlər içəri otağa. Sərkərdə səslənir, gözəl bir arvad girir içəriyə.
Sərkərdə üzünü Mollaya tutub deyir:
– Bu qız mənə bənd olub, atasını, anasını, hər şeyini atıb mənə
gəlib.
Bunu deyib sərkərdə ucadan elə bir nərə çəkir ki, Molla dik atılır.
Üzünü sərkərdəyə tutub deyir:
– Nərələrin üçündə də haqlısan. Ancaq çox xahiş eləyirəm ki,
bundan sonra gündə bir nərə də mənim üçün çəkəsən. Çünki sənin bu
nərələrindən mənim çox xoşum gəlir. Ancaq gündə üçcə nərə az olur.
Heç olmazsa dörd olsun ki, biz də bir az keyf çəkək."
"Yay günlərinin birində bir dəstə uşaq ayaqlarını sallayıb oturmuş
– Dedim sizə ayaqlarımızı çaya sallamayaq. İndi hamısı qarışdı
bir-birinə. Haradan tapacayıq ki, hansı hansımızındı?..
Bunu eşitcək uşaqların arasına vəlvələ düşür. Biri deyir: hanı mənim
ayağım, o biri deyir: hanı mənim ayağım?..
Bu halda Molla da buradan keçirmiş. Uşaqların hay-küy saldığını
görüb yaxınlaşır, işin nə yerdə olduğunu başa düşüb soruşur:
– Ayaqlarınızı tapa bilmirsiniz?
Deyirlər:
– Yox, qarışıq düşüb.
Molla deyir:
– Dayanın, mən bu saat taparam.
bir çubuq çəkir. Uşaqlar çubuğun ağrısından qışqırıb ayaqlarını sudan
çəkir və durub qaçırlar. Molla gülə-gülə deyir:
– Bax, belə taparam ha... ayaqlarınızı."
"Birisi yenə də sataşmaq məqsədilə Molladan saatın neçə olduğunu
soruşur. İşi başa düşən Molla ona cavab vermir. Həmin adam bir də
təkrar soruşur:
– Molla, saatına bir bax, görək neçədi?
Molla deyir:
– Baxmışam, bir dənədi.
– Yox ey, belə onu demirəm. Ümumiyyətlə, saat neçədi?
Molla deyir:
– A kişi, onu soruşmuram ey. Səndəki saat neçədi?
Molla deyir:
– Hə belə de, anlayaq da... Üç il bundan qabaq beş manata almışam.
İndi neçəyə olar bilmirəm.
– Canım, axşama nə var?
Molla deyir:
– Yeməyə bizə gələcəksən?.. Yaxşı sarımsaq-qatığımız var.
– Əşi, sən nə qəribə adamsan? Söz-zad başa düşmürsən ki... İndi
nə zamandayıq?
– Baharın orta ayında.
Kişi Mollanın ondan da hazırcavab olub, onun özünü doladığını
"Uşaqlar bir uzunboğaz çəkmə tapıb gətirirlər Mollanın yanına ki:
– Molla əmi bir qəribə şey tapmışıq, amma tanıya bilmirik ki, nə
olan şeydi.
Sən bax gör bu nədi?
– Balalarım, bu, olsa-olsa, balta qını olacaq."
"Mollaya xəbər verirlər ki, qaynanasını su aparıb. Molla gəlib girir
– Ay Molla, bu necə axtarmaqdı? Cənazə su axan tərəfə gedər, ya
yuxarı dırmaşar?
Molla deyir:
– Siz onu tanımırsınız. O elə bir tərs adam idi ki, hökmən yuxarı
gedib. Sizin işiniz olmasın, mən bu saat onu tapacağam."
"Molla qonşu kəndlərdən birinə gedirmiş. Yolda bir çaydan keçməli
olur. Çayın qırağında soyunmaq istəyəndə bir də baxır ki, budu, on
nəfər kor gəlir. Korlar Molladan xahiş eləyirlər ki, onları da çayın o
tərəfinə keçirsin. Molla hər kordan bir şahı almaq şərtilə razılıq verir.
Korlardan doqquzunu keçirir, onuncusunu keçirəndə çayın ortasında
su koru bunun əlindən alıb aparır. İşi başa düşən korlar çığır-bağır salırlar.
Molla işi belə görüb deyir:
– Niyə çığır-bağır eləyirsiniz? Bir şahı əskik verərsiniz də..."
"Günün birində Molla su doldurduğu yerdə bardaq əlindən düşüb
suya batır. Molla bir daşın üstündə əyləşib başlayır gözləməyə. Keçənlərdən
Molla deyir:
– Gözləyirəm bardaq sudan çıxsın, tutum."
"Bir gün Molladan soruşurlar ki:
– Molla, sən böyüksən, yoxsa qardaşın?
Molla deyir:
– Vallah, keçən il atam deyirdi ki, o məndən bir yaş böyükdü. O
hesabla gərək indi bir yaşda olaq."
"Yenə də bir Molla eşşəyini itirir. Həm axtarır, həm də şikəstə deyib
oxuyur. Görənlər soruşurlar:
– Ay Molla, eşşəyi itən də oxuyarmı?
Molla deyir:
– Hələ tapmağa ümidim var, odur ki, şikəstə deyirəm. Elə ki axtarıb
qurtardım, tapmaqdan əlim üzüldü, onda sən gəl məndəki bayatıya,
ağıya bax!"
"Bir gün qonşuları baxıb görürlər ki, Molla eşşəyin qabağına ot
əvəzinə taxta talaşası töküb. Deyir:
– Ay Molla, heç heyvan da taxta talaşası yeyərmi?
Molla deyir:
– Mən də bilirəm ki yeməz. Amma ki, nə eləyim? Ot yoxdur, heyvan
Qonşu deyir:
– Sən guya ki, onu aldatmaq istəyirsən, amma o da o qədər axmaq
deyil ki, ot əvəzinə taxta talaşası yeyə.
Molla:
– Onu öz başına qoyan kimdi ki, yeməsin. Bu saat yeyər-deyib eşşəyin
gözünə bir yaşıl gözlük taxır."
"       Biz dedik ki, Molla Nəsrəddinin Teymur Lənglə birinci görüşünü müxtəlif şəkillərdə danışırlar. Bunlardan biri də belədir:
       Teymur Mollanın haqqında çox eşidibmiş. Özünün ondan daha ağıllı, daha hazırcavab olduğunu öz əyanlarına göstərmək üçün bir gün Mollanı yanına çağırtdırır.
       Mollanı saraya gətirirlər. Teymur qəsdən onu uzun müddət qapıda gözlətdikdən sonra qəbul edir.
       Molla da Teymuru hələ heç görməmiş imiş. Onun çolaq olduğunu da bilmirmiş. İçəriyə girib görür ki, Teymur bir qıçını da qabağa uzadıb oturub. O da gəlib Teymurun qabağında əyləşir, bir qıçını da onun kimi qabağa uzadır. Mollanın bu hərəkəti Teymura yaman toxunur. Elə zənn eləyir ki, Molla onun çolaqlığını üzə vurmaq istəyir. Fikrində tutur ki, Mollanı təhqir eləsin. Bir az ordan-burdan danışandan sonra deyir:
       – Mən sənin haqqında çox eşitmişdim. Elə bilirdim ki, sən doğrudan da ağıllı bir adamsan. Amma səhərdən söhbət eləyə-eləyə ha fikir verirəm, tapa bilmirəm ki, məsələn, uzunqulaq bir eşşəklə sənin aranda nə təfavüt var?
       Molla heç özünü pozmadan deyir:
       – Siz haqlısınız, qibleyi- aləm. Bu saat doğrudan da uzunqulaq bir eşşəklə mənim aramda çox böyük məsafə yoxdur.
       Sonra Teymurla öz arasındakı məsafəni göstərib əlavə eləyir:
       – Olsa-olsa, bu saat eşşəklə mənim aramda ikicə arşınlıq bir məsafə var.
       Teymur qıpqırmızı qızarır. Ancaq heç bir söz deyə bilmir. Əmr eləyir xörək gətirirlər. Bir az yedikdən sonra Teymur ağzını Mollanın lap burnunun qabağına tutub bərkdən gəyirir. Molla başını qaldırıb, Teymurun bu ədəbsizliyinə heyran-heyran baxır. Teymur sevinir ki, Mollanı üstələyib. Tez deyir:
       Molla ona ""nuşcan"" deyir, sonra ağzını xörəklə doldurub, qəsdən Teymurun üzünə bərkdən bir səbr gətirir. Teymurun üz-gözü tüpürcək altında qalır. Qəzəblə qalxır ayağa ki:
       – Sən nə ədəbsiz adamsan!
       Molla əhvalını pozmadan deyir:
       – ""Allaha şükür"" de, qibleyi-aləm! Bizim yerlərdə səbr gətirəndə qulaq asanlar ""Allaha şükür"" deyərlər. Əgər sən də Allahına şükür eləməsən, dalı bundan da pis gələcək."
"       Teymur Ləng ordusunda olan filləri bəsləmək üçün hər il onları kəndlər arasında bölərdi. Bu fillər kəndlərdə əkin-tikin qoymayıb, hamısını veyl-viran elərdilər. Günlərin birində bunlardan birini də Mollanın yaşadığı kəndə göndərirlər. Fil bir neçə günün içərisində kəndi əldəndildən salır. Axırda kəndin varlıları yığılıb məsləhət-məşvərət eləyirlər ki, gedib Teymur Ləngə yalvarıb yapışsınlar, bəlkə bu bəlanı onların başından rəf eliyə. Kim getsin, kim getsin?.. Heç kəs cəsarət eləmir. Molla Nəsrəddinə yalvarırlar ki:
       – Gərək bu işi sən eliyəsən.
       Molla getmək istəmirsə də, əl çəkmirlər. Axır çox götür-qoydan sonra belə razılaşırlar ki, bir yerdə getsinlər. Bəli, hamısı bir yerdə düzəlirlər yola. Gəlhagəl, gəlhagəl gəlib çatırlar şəhərə. Bir çox yalvaryapışdan sonra bunları buraxırlar saraya. Molla görür ki, Teymurun yanında bir neçə başqa adam da var. Dinməz-söyləməz bir tərəfdə oturub növbə gözləyir.
        Teymur Ləng başlayır adamların şikayətlərinə baxmağa. Görürlər ki, Teymur Ləng özünə zərərli söz danışan şikayətçilərin hamısının zindana salınmasını əmr edir. Molla ilə gələnlər işi belə görüb, bir-bir durub əkilirlər. Molla bir də ayılır ki, içəridə tək qalıb. O da yavaşca durub əkilmək istəyəndə Teymur səslənir:
        – A kişi, hara gedirsən, nə sözün var idi?
        Molla onu tək qoyub qaçan varlıların dalınca baxıb Teymura deyir:
        – Qibleyi-aləm sağ olsun, biz sənin kəndli nökərlərindənik. Sənin sayəndə dolanıb həmişə sənə dua eləyirik. Bu il sən öz gözəl, qanacaqlı və rəhimli fillərindən birini bizim kəndə qonaq göndəribsən.Həqiqətən, fil çox yaxşı tərbiyə görüb. Lap sahibi kimi qanacaqlı bir heyvandır. Elə bizim əkin-biçin işlərimizə də çox xeyri dəyir. Çox razıyıq. Ancaq yazıq kənddə təkdir deyə, çox fikir çəkir. Gecələr səhərə qədər yatmır. Camaat məni göndərib səndən xahiş eləyim ki, əgər mümkün olsa, bir fil də göndərəsən ki, ona qulaq yoldaşı ola, bəlkə darıxmaya.
        Mollanın sözləri Teymurun xoşuna gəlir, əmr eləyir ki, kəndə bir dənə də dişi fil göndərsinlər. Molla Teymurun yanından çıxan kimi, onu içəridə tək qoyub qaçan ""dostları"" yığılırlar başına ki:
        – Molla nə oldu? Bir iş görə bildin, ya yox?
        Molla bir əyri-əyri onlara baxıb deyir:
        – Görmüşəm, özü də çox yekə iş görmüşəm. Dar ayaqda adama sizin kimi arxa duran ""dostlar"" üçün özünü lap ölümə vermək də azdır. Gözünüz aydın olsun, sabah filin dişisi də gəlir."
"        Deyirlər ki, Teymur Ləng bir müddət Molla Nəsrəddini öz sarayında saxlamışdır. Həmən günlərin birində hansı xarici ölkədənsə Teymurun sarayına bir elçi gəlir. Teymur Ləng şikarda olduğu üçün vəzir elçiyə xüsusi dairə ayırıb tapşırır ki, ona lazımınca hörmət eləsinlər. Aşpaz elçiyə hər gün kəklik, turac, qırqovul ətindən xörəklər hazırlayır. Bir gün, beş gün, axırda elçi quş əti yeməkdən yorulur. Könlünə mal əti düşür.Aşpazı çağırıb öz dillərində nə qədər deyirsə, başa sala bilmir. Xəbər gedib vəzirə çatır. Vəzir Molla Nəsrəddini çağırır ki:
        – Molla, yenə də bizim hamımızdan sən yaxşısan. Get gör, o qonaq nə istəyir?
        Elçi başlayır danışmağa. Ancaq nə qədər deyirsə, Molla da bir şey başa düşmür. Axırda elçi əllərini buynuz kimi tutaraq gicgahlarına dayayır, özü də öküz kimi böyürür. Molla heç bir söz deməyib bir baş vəzirin yanına gəlir. Vəzir soruşur:
        – Hə, nə oldu? Qonaq nə istəyir?
        Molla deyir:
        – Vallah, qonağın sözlərindən bir şey başa düşmədim. Amma axırda əllərini elə tutdu, elə səs çıxartdı ki, mən anladığım, deyəsən, padşah həzrətlərini istəyir."
"Günlərin birində bir nəfər Teymur Ləngə bir qaz gətirir. Teymur
Mollaya tapşırır ki, qazı bişirtdirsin. Aşpaz qazı qızardır. Molla qazı
Teymur üçün aparanda nəfsini saxlaya bilməyib, bir budunu özü
yeyir. Teymur baxır ki, qazın bir-budu yoxdur. Üzünü Mollaya tutub
soruşur:
– Molla, bəs bu qazın bir qıçı hanı?
– Necə yəni bir qıçı hanı? Qaz birqıçlı olar də...
Teymur hirslənir ki:
– Nə sarsaq-sarsaq danışırsan? Necə yəni qaz birqıçlı olar?
Molla: Başın üçün qaz birqıçlı olar, – deyib Teymuru inandırmağa
çalışır.
Teymur Mollanın bu hərəkətindən bərk qəzəblənir. Molla görür iş
şuluqdur. Birdən gözü sataşır pəncərəyə. Baxır ki, çayın kənarında bir
dəstə çöl qazı var, hamısı da birqıçlı durub, özlərini günə verirlər. Tez
üzünü Teymura tutub deyir:
Bax o qazlara, gör hamısı birqıçlıdı, ya yox?
Teymur lap hirslənir, əlini atıb yay-oxunu götürür, elə pəncərədən
qazların topasına bir ox atır. Qazlar qaçmağa başlayır. Teymur deyir:
– Hanı? Bir bax, gör, birqıçlıdılar, ya ikiqıçlı?
Molla heç halını pozmayıb deyir:
– O oxu ki, sən onlara atdın, mən sənə atsaydım, ikiqıçlı nədir ki,
lap dördqıçlı olardın."
"Bir gün bir məclisdə Teymur Ləngin böyüklüyündən söhbət düşür.
Məclisə yığılmış adamlar onun qüvvəsindən, gücündən danışıb tərifləyirlər.
Axırda şəhərin hakimi deyir:
– Teymur bu dünyaya gəlib-getmişlərin hamısından böyükdür.
Bu vaxta qədər bir tərəfdə oturmuş Molla söhbətə qarışıb deyir:
– Çox da basıb bağlamayın! Nə qədər böyük olsa, dəvədən böyük
"Deyirlər ki, Mollanın anadan olduğu kənd çox gözəl imiş. Çox gözəl
havası, cürbəcür suları, qəşəng bağları, bağçaları var imiş.
İsti yay günlərinin birində Molla eşidir ki, şəhərin hakimi vaxt keçirmək
üçün haman kəndə gəzməyə gedib. Qalır kəndin qeydinə ki,
Bir həftə keçir. Molla eşidir ki, hakim qayıdıb gəlib. Durub hakimin
yanına gedir. Baxır ki, hakimin keyfi çox sazdı.
Salam-kəlamdan sonra Molla hakimdən soruşur:
– Yaxşı, hakim ağa necə keçdi? Razı qaldınmı?
Hakim deyir:
– Bilirsən necə yaxşı keçdi... Heç bilmədim ki, bir həftə necə gəldi,
necə keçdi? Bir də baxdım ki, qurtarıb. Bax, birinci gün kənddə böyük
bir yanğın oldu, kəndin tamam yarısı yandı. Camaat elə qışqırıb
qaçırdı ki, adamın gülməkdən qarnı cırılırdı. Hətta bir neçə adam da
yandı.İkinci gün bir qudurmuş it on-on beş nəfərəcən adam qapdı.
Özün fikirləş gör nə qiyamət olar da... Ləzzət verdi. Sabahısı bir sel
içində üzürdü, onların dalınca adamlar özləri də üzürdülər. Çoxlu
adam da apardı. Dördüncü gün bir kəndli dəli oldu, beş-altı adam öldürdü.
Beşinci gün bir dam uçdu, bütün külfət qaldı altında. Ölən, qolu
sınan, başı əzilən. Altıncı gün bir arvad özünü boğub öldürdü... Axır ki,
deməynən başa gələn deyil. Başqa cür keyf çəkdik. Mən ömrümdə belə
keyf görməmişdim.
Molla hakimin sözlərinə qulaq asıb deyir:
– Yaxşı ki, bir həftəyə gəlibsən. Bir az da qalsaydın kənddə daş
daş üstdə qalmazdı."
"Bir gün yenə də özünü çox alim qələmə verən dərvişlərdən birisi
ilə Mollanın mübahisəsi düşür. Molla ona bir-iki sual verirsə də, dərviş
heç birisinə cavab verə bilmir. Axırda dərviş hirslənib deyir:
– Mən sənə elə suallar verərəm ki, heç sənin baban da bilməz.
Molla deyir:
– Dünyada elə şey yoxdur ki, mən bilməyəm. Nə sualın var, ver!
– Əgər bilirsənsə, de görüm, dünyanın ortası haradır?
Molla əlindəki ağacı yerə vurub deyir:
– Dünyanın ortası, bax, buradır.
Dərviş qışqırır:
– Sübut elə!
Molla deyir:
– Mən sübut eləmişəm. Sən inanmırsan ölç, bax!
Dərviş keçir ikinci suala:
– Göydə nə qədər ulduz var?
Molla deyir:
– Mənim eşşəyimin tükü qədər.
Dərviş qışqırır:
– Sübut!
Molla deyir:
– Nə sübut? İnanmırsan, say, bax!
Dərviş:
– Mənim saqqalımda nə qədər tük var?
Molla deyir:
– Mənim eşşəyimin quyruğunun tükü qədər.
Dərviş lap cinlənir ki:
– Yalan danışırsan.
Molla çox sakit cavab verir:
– Mən yalan demirəm. Bu, sənin saqqalın, bu da mənim eşşəyimin
quyruğu. Bir tük ondan çək, bir tük də bundan, düz gəlməsə, onda de!"
– Neyliyirsən, Molla?
Molla deyir:
– Budu, bax, mənim dalımda durandan soruş!"
"Günün birində yenə də Mollanın çörək pulu olmur. Arvad, varyox,
əli-ovucu, sandıqdakı bir yumaq ipini çıxarıb verir ona ki, aparıb
satsın, çörək alsın. Molla yumağı aparır bazara. Nə qədər dolandırırsa,
heç iki girvənkə çörəyin də pulunu verən olmur. Molla hirslənib deyir:
– Bu alverçilərlə alverçi kimi rəftar eləmək lazımdır.
Axtarıb bir dəvə kəlləsi tapır. İpi açıb sarıyır haman kəlləyə, başlayır
Dükançı Mollanın bu boyda yumağı belə ucuz qiymətə verməyə razılaşmasından
şübhələnib soruşur:
– Molla, bunun içində bir şey yoxdur ki?..
Molla deyir:
– Var. İçində bir dəvə başı var.
Dükançı bu cavabı kinayə hesab edib, arxayınlaşır. Yumağın pulunu
verir. Molla pulu alıb gedəndən sonra dükançı yumağı açıb görür
nə... Doğrudan da içində bir dəvə kəlləsi var. Sabahısı Mollanı çağırır
yanına ki:
– Molla, heç utanmırsan?
– Əvvəla, mən satanda sənə dedim ki, içində dəvə başı var. Almayaydın.
İkincisi də sən yumağı məndən elə ucuz alıbsan ki, içindən
dəvənin başı yox ki, özü də çıxsa yenə qazanmısan."
"Günlərin birində Mollanın başqa bir kəndə yolu düşür. Kənd
adamlarından biri onu evinə dəvət eləyib deyir:
– Molla, gedək bizə, bir az duzdan, çörəkdən yeyək!
Molla razılaşıb gedir. Uzun-uzadı söhbətlərdən sonra süfrə açılır.
Molla baxır ki, doğrudan da süfrədə duzdan, çörəkdən başqa bir şey
yoxdur. Ac olduğundan çar-naçar yeməyə başlayır. Bu halda qapıya
bir nəfər dilənçi gəlib pay istəyir. Ev sahibi pəncərədən başını uzadıb
– Rədd ol, açıl başımızdan! Yoxsa gəlib qol-qabırğanı qıraram.
– Get qardaş, bu başqa adamlara bənzəməz. Yaman dediyinin üstündə
durandı."
"Bir adamın əli çox aşağı düşür, bağını çox ucuz qiymətə satmalı
olur. Bağa çox müştəri çıxır. Çox dövlətli, çox da xəsis bir tacir eşidir
ki, bağ sahibi Mollanın ən yaxın tanışlarındandır. Mollanın yanına
gəlib deyir:
– Molla, yəqin ki, eşidibsən, filankəs öz bağını satır. Səndən çox
xahiş eləyirəm, gedib onunla danışıb, bağın qiymətini bir az da
ucuzlaşdırıb alasan mənə.
Molla deyir:
– Balam, o qiymətə ki o bağı deyir, lap müftədir ki... Sənin insafın
necə qəbul eləyir ki, elə bağı ondan da ucuz qiymətə almaq istəyirsən?
Tacir deyir:
– Molla, ona pul lazımdır. Hər neçəyə olsa, satacaq. İşin yoxdur.
Sən get, danış.
Molla tacirin bu qansızlığına mat qalır, amma üzə vurmur. Tacirə
söz verir ki, lap arxayın olsun. Özü gedir bağ sahibinin yanına. Tacir
bir-iki saat gözləyəndən sonra axır ki, Molla gəlib çıxır. Tacir soruşur:
– Nə oldu, Molla? Qiyməti aşağı sala bildin, ya yox?
Molla deyir:
– Saldım. Hərçənd ki, çox əziyyət də çəkdim amma yaman ucuzlaşdırdım.
Tacir soruşur:
– Neçəyə elədin?
Molla danışmış olduğu qiyməti deyir.
Tacir bağın belə ucuz alınmasına o qədər sevinir ki, az qalır durub
oynasın. Molla altdan-altdan ona baxıb deyir:
– Yaxşı, filankəs, axı mən bir iş də görmüşəm.
Tacir soruşur:
– Nə iş görmüsən?
Molla deyir:
– Heç. Yəni mətləbə o qədər də dəxli olan bir iş deyil. Bağın
qiymətini-zadını danışıb qurtarandan sonra ona lazım olan qədər pul
tapıb vermişəm ki, bağı daha satmasın."
"Deyirlər ki, Mollanın çox tez-tez dişi ağrıyarmış. Həftələrlə üzünü-
gözünü sarıyıb ufuldaya-ufuldaya gəzərmiş, amma qorxudan gedib
çəkdirməzmiş.
Bir gün yenə də üzünü böyük bir dəsmalla bağlayıb gedirmiş,
dostlarından birisi görüb deyir:
– Ay Molla, bir diş çəkdirmək nədi ki, sən belə qorxursan? Əgər
sənin o dişin mənim ağzımda olsaydı, mən elə bu saat gedib çəkdirərdim.
Molla deyir:
– Sənin ağzında olsaydı, elə mən də çəkdirərdim. Dərd orasındadı
ki, mənim öz ağzımdadı."
"Molla bir gecə evdə yatdığı zaman damın üstündə bir oğrunun
gəzdiyini hiss eləyir. Haman saat arvadı ilə söhbətə başlayıb ucadan
deyir:
– Dünən gecə gəldim, qapını nə qədər döydümsə, oyanıb açmadın.
Axırda çıxdım dama, bir dua oxuyub, yapışdım ayın işığından, bacadan
Oğru bu söhbəti eşidib, damda gizlənir. Molla da arvada pıçıldayır
ki:
– Başla xoruldamağa!
Xorultu evi basır. Elə ki oğru içəridəkilərin yatdığına lap arxayın
olur, ayağa durub bir dua oxuyur. Əlini aya tərəf uzadıb özünü bacadan
buraxır evə. Molla qışqırır ki:
– Arvad, tez ol, işığı yandır! Oğrunu tutmuşam.
Əzilmiş oğru deyir:
– Nahaq yerə tələsmə, qardaş! Sən öyrətdiyin duanın, bir də məndə
olan ağılın bərəkətindən elə yıxılmışam ki, heç ayağa qalxa bilmirəm."
"Bir gün Molla ovdan gəlirmiş.Qonşusu kəsir qabağını ki:
– Molla əmi, ovun qanlı olsun, nə vurubsan?
Molla deyir:
– Səkkiz dənə dovşan.
Qonşusu baxır ki, Mollanın əlində bircə dənə dovşan var. Soruşur:
– Sənin əlində bircə dənə dovşan var. Bəs yeddisi hanı?
Molla başlayır saymağa:
– Birini vurdum, başı bıçağa gəlmədi,
Birini vurdum, tale mənə gülmədi.
Yəni oxum dəymədi.
Birini vurdum, heç özü də bilmədi.
Birinə atdım, döndü mənə vaz atdı,
Birinə atdım, tüklərini qabartdı,
Birinə atdım, mənə dirsək göstərdi.
Bu oldu yeddi...
Bu da biri əlimdə, səkkiz."
"Özündən çox müştəbeh olan bir lovğa adam Mollanın yanına gəlir ki:
– Deyirlər sən çox ağıllı, çoxbilmiş bir adamsan. Daha bu dünyada
bir adam qalmayıb ki, sən onun başına bir iş gətirməmiş olasan. Mən
də özümə görə ağıllıyam. Gəlmişəm görüm, sən üstün gələrsən, ya
Molla deyir:
– Əvvəla, bu yalandır ki, mən dünyada hamıdan ağıllıyam. Ancaq
indi ki, zəhmət çəkib gəlibsən, daha səni qaytarmaq istəmirəm. De
görək, fikrin nədi?
Lovğa adam deyir:
– Məsələn, bilmək istəyirəm ki, görüm sən məni aldada bilərsənmi?
Molla deyir:
– Mən səni lap çaya susuz aparıb, susuz gətirərəm.
Kişi deyir:
– Buyur, bu meydan, bu şeytan!..
Molla deyir:
– Buyur, gedək çaya. Mən elə eləyəcəyəm ki, sən çaydan su içməmiş
qayıdıb gələsən.
Kişi deyir:
– Gedək.
Durub gedirlər çayın kənarına. Kişi yetişən kimi əyilib ovcunu su
ilə doldurur, elə ağzına yaxınlaşdıranda Molla deyir:
– Dayan! Mən indi elə bir şey eləyəcəyəm ki, sənin ağzın
bağlansın, ovcun deşilsin, suyu içə bilməyəsən. Ancaq ki, biz səhv
eləmişik. Özümüzlə şahid gətirməmişik. Gəl düş qabağıma, yenə də
gedək meydançaya, oradakılardan birisini də özümüzlə gətirib gələk,
şahidimiz olsun.
Kişi razılaşır. Suyu ovcundan çaya töküb, düşür Mollanın qabağına.
Molla yetişən kimi əyləşir. Kişi ha gözləyir, Molla durmur. Axırda deyir:
– Di dur, gedək də...
– Daha haraya gedək?
Kişi baxır ki, Molla onu aldadıb, udub."
"Molla yuxuda görür ki, qonşu arvadlar yığışıb ona cavan, gözəl bir
qız alırlar. Tez yuxudan oyanıb yanında yatan arvadını dürtmələyir ki:
– Arvad, dur!
– Nə var, a kişi? Nə olub?
Molla deyir:
– Qonşu arvadlar məni evləndirirlər. Dur, qoyma!
Arvad deyir:
– A kişi, qoysana yataq!
Molla deyir:
– Bax, mən sənə dedim ha... İndi tutub evləndirsələr, day demə ki,
demədim."
"Deyilənlərə görə, Molla sir-sifətdən bir az kifir imiş. Bunu özü də
bilirmiş. Odur ki, güzgüyə baxmaqdan zəhləsi gedərmiş.
Bir gün hamilə arvadı Mollanın üz-gözünü bir diqqətlə nəzərdən
keçirib deyir:
– Bir tərəfdən sevinirəm ki, uşağımız olacaq, bir tərəfdən də deyirəm
vay mənim halıma, əgər uşaq sənə oxşaya...
Molla bir arvada baxıb deyir:
– Əgər uşaq mənə oxşasa dərd yarıdı... Çünki uzaq başı kifir olacaq.
Amma vay sənin halına onda ki, uşaq mənə oxşamaya."
"Bir gün Mollanın oğlu küçədən bir cib bıçağı tapır. Gətirib atasına
göstərib soruşur ki:
– Ata, bu nədir belə?
Molla bıçağı alıb qoyur öz cibinə ki:
– Bala, bu hələ təzəcə anadan olmuş mişar balasıdır. Sən yaxşı
saxlaya bilməzsən, ölər. Qoy qalsın mənim cibimdə, böyüsün, elə ki
dişləri çıxdı, oldu mişar, onda verərəm sənə."
"Bir gün Molla oğlunu bişmiş kəllə almaq üçün bazara göndərir.
Oğlu kəlləni alıb gətirəndə nəfsini saxlaya bilməyib ətini, dərisini soyub
yeyir. Molla kəlləni bu halda görüb soruşur:
– Ay bala, bəs niyə bu belə qupquru sümükdü?
Oğlu deyir:
Molla deyir:
– Yaxşı, bəs bunun qulaqları hanı?
Oğlu deyir:
– Ata, görünür ki, yazıq kar imiş.
Molla deyir:
– Ay bala, bunun gözləri də yoxdu ki...
Oğlu deyir:
– Görürsənmi? Yazıq kor imiş ha...
Molla kəllənin ağzını aralayır, baxır ki dili də yoxdur. Deyir:
– Bəs bunun dili hanı?
Oğlu deyir:
– Lal imiş də...
Molla:
– Bəs başının dərisi nə olub?
Oğlu:
Molla baxır ki, oğlu hər suala bir cavab tapdı, daha dinmir. Uşaq
bir az fikirləşir, fikirləşir, sonra deyir:
– Amma dişlərinə baxırsanmı, ata!.. Gör necə möhkəmdi. Hamısı
da yerində cabəca."
"Mollanın oğlu özündən qalan deyilmiş. Üstəlik bir xasiyyəti də var
imiş ki, Molla ona hər nə desə, qəsdən tərsinə edərmiş. Molla da bunun
eşşəyə un yükləyib dəyirmandan evə gəlirlərmiş. Yolda bir çaydan
keçməli olurlar. Körpü çox ensiz olduğuna görə eşşəyin keçməyi
– Oğul, körpü çox enlidir, eşşək yıxılmaz. Sən bunu çaydan sür!
Amma dayaz yerdən sürmə ha...
də baxır ki, eşşəyin yükü əyilib az qalır ki, düşsün. Tez çığırıb deyir:
– Bala, eşşəyin yükü mənə tərəf əyilməyib, düzəltmə, itələ o tərəfə,
çaya tərəf.
Oğlan bir altdan-yuxarı körpü ilə keçən atasına baxaraq:
– Ata, mən sənin yanında çox günahkaram. İndiyə kimi dediyini
həmişə tərsinə eləmişəm. Amma bu dəfə dediyin kimi eləyəcəyəmdeyib
"Molla bazarda bir nəfərə rast gəlir. Tez salam verir, görüşür, qucaqlayıb
öpür. Sonra bir də diqqətlə kişini gözdən keçirib soruşur:
– Qardaş, sən kimsən?
Kişi deyir:
qucaqlayıb öpürdün?
Molla deyir:
– Ballah, baxdım ki, paltarın paltarıma oxşayır, saqqalın, saqqalıma,
dedim ki, bəs mənsən."
"Deyirlər ki, nə təhər olursa, bir dəfə Mollanın əlinə bir qədər pul
düşür. Oğruların qorxusundan yazıq bilmir harada gizlətsin. Axırı ki,
bir gün evi təkləyib, həyətdə yer qazır, pulu basdırır. Sonra gedib küçə
qapısından baxır ki, görsün bilinir ya yox... Qazılan yer uzaqdan bəlli
olduğu üçün Molla öz-özünə fikirləşir ki, əgər mən oğru olsam elə
həyətə girən kimi bu pulu taparam. Gedib təzədən pulu çıxardır. Elə
həyətdə gəzib yer axtarırmış ki, birdən gözü sataşır, görür evin qabağındakı
düşür aşağı. Öz ürəyində deyir:
– Yox, daha buraya arxayın olmaq olar. Bu oğru quş-zad deyil ki
ağaca çıxa.
Sən demə, Molla pulu yuvaya qoyanda oğrulardan biri gizlənib baxırmış.
Molla çıxıb getcək, oğru çıxır ağaca, pulu götürür, yerinə də bir
parça mal təzəyi qoyur. Bir neçə gündən sonra Mollaya pul lazım olur;
çıxır ağaca baxır ki, pulun yerində dəsmala bağlı bir parça təzək var.
Mollanın əl-ayağı əsib ağacdan yıxılır yerə. Handan-gecdən özünə
gəlib bir ağaca baxır, bir də əlindəki təzəyə baxıb deyir:
– Mən deyirdim ki, bura adam çıxa bilməz. İşə bax ki, bu boyda
ağacın başına dana da çıxıb."
"Molla bir gün bazardan bir eşşək alır, noxtasından tutub dalınca
çəkə-çəkə evə aparır. Lotular sözü bir eləyib düşürlər bunun dalına.
Xəlvət küçələrin birində yavaşca noxtanı eşşəyin başından çıxardır və
qaytarıb bir baş aparırlar bazara satmağa. Molla işi başa düşməsin
deyə, lotulardan biri noxtanı öz başına keçirdib səssiz-səmirsiz, yavaşyavaş
Mollanın dalınca gedir. Molla çatır evin qapısına. Dala dönəndə
– Molla əmi, Allah sənin atana rəhmət eləsin. Məni eşşəklikdən
qurtardın.
Molla soruşur:
– Sən kimsən?
Lotu deyir:
– Molla əmi, mən bir nadinc uşaq idim. Keçən gün anamı çox incitdim.
O da hirslənib mənə qarğış eləyib dedi ki: səni görüm, səni
görüm ağız-burunlu eşşək olasan! Bir də baxdım ki, dönüb olmuşam
eşşək. İndi bilmirəm sən necə əməlisaleh adamsan ki, yenə də məni
Molla da sevinir. Sonra lotuya nəsihət verərək deyir:
– Yaxşı, yeri çıx get! Bir də bundan sonra ananı incitmə!
İki gündən sonra Molla yenə çıxır bazara ki, bir eşşək alsın, bir də
Adə, sən nə ədəbsiz uşaqsanmış. Sənə demədim bir də ananı
incitmə?! Nahaq yerə baxma üzümə! Daha ölsən də səni almayacağam
ki, dönüb adam olasan."
"Mollanı bir başqa şəhərə qonaq aparırlar. Bir neçə gün hörmət elədikdən
sonra axırıncı gün soruşurlar:
Molla, deyir:
– Çox xoşuma gəldi. Özü də lap bizim şəhərin doğmaca qardaşıdı.
Soruşurlar:
– Necə yəni doğma qardaşıdı?
Molla deyir:
– Balam, şəhəriniz gecələr bizim şəhər kimi qaranlıq olur. Gündüzlər
bizim şəhər kimi işıqlı olur. Ayınız bizimki kimi, ulduzlarınız
bizimki kimi, günəşiniz də bizimki kimi. Daha qardaş necə olar?"
"Günlərin birində Molla bir dostu ilə bazardan keçirmiş. Bir də baxırlar
ki, iki kişi bir-birilə savaşır. Dostu Mollaya deyir:
– Gəl gedək aralayaq!
Molla da razılaşır. Lap yaxına çatanda savaşanlar ayrılırlar. Biri o
birinə deyir:
– Mən səni indiyə kimi yaxşı tanımamışam. Sən lap eşşək imişsən ki...
– Mən eşşəyəmsə, sən də qoduxsan.
Molla Nəsrəddin işi belə görəndə dostunun qolundan çəkir ki:
– Gəl gedək! Bunlar dədə-bala çıxdılar. Daha savaşmazlar."
"Bir gün Molla bazardan evə gəlirmiş. Görür ki, qonşu uşaqlarından
biri burnunu tutub ağlayır. Molla uşağın yanına gəlib soruşur:
– Nə olub, bala, niyə ağlayırsan?
Uşaq kənarda duran bir az özündən böyük uşağı göstərib deyir:
– O uşaq mənim burnumu dişlədi.
Molla uşağa tərəf dönür. Uşaq tez qayıdır ki:
– Yalan deyir, özü dişlədi.
Molla hirslənir ki:
– Kəs, ədəbsiz! Niyə, o dəvə deyil ki, özü öz burnunu dişləyə?"
"Molla bir gün arvadından on toyuq, bir də bir xoruz alır ki:
Arvad toyuqları və xoruzu tutub verir. Molla bunların hamısını bir
böyük qəfəsə qatıb, alır çiyninə, düzəlir yola. İsti yay günü, bir az
gedəndən sonra düşür günortanın lap istisinə. Baxır ki, toyuqlar
qəfəsdə istidən elə ləhləyirlər ki, az qalır bağırları çatlasın. Qəfəsin
ağzını açıb deyir:
sərinləsinlər.
Toyuqları elə qəfəsdən buraxcaq, hərəsi bir tərəfə qaçır. Molla
onun dalınca, bunun dalınca yüyürürsə də, bir az da ürküdüb hamısını
qaçırdır. Axırda əlinə bir yekə ağac alıb xoruzu salır qabağına ki:
– Gecə yarısı səhərin açıldığını bilərsən. Amma günün günorta çağı
düz yol gedə bilməzsən."
"Yenə də günlərin birində Molla şəhərdə bərk acır. Cibində də pulu
olmur ki, bir şey alıb yesin. Elə bu fikirlə gəzirmiş ki, ""nə eləyim, necə
eləyim"", yolu bir halvaçı dükanının qabağından düşür. Baxır ki, halvaçı
təzəcə halvanı tiyandan çıxarıb, salıb tabaqlara. Vallah, bir halvadı, bir
halvadı ki, uzaqdan adama göz vurub ""gəl-gəl"" deyir.
Molla hərçi badə-bad deyib, girir dükana, bir tərəfdən döşənir
halvanın üstünə. Dükançı nə qədər qışqırırsa, Molla fikir verməyib yeyir.
Axırda dükançı başlayır Mollanı döyməyə. Bu da Mollaya əsər
eləmir. Dükançı vurduqca Molla yeyir. Axır ki, əməlli-başlı doyandan
sonra dükandan çıxır, üzünü dükançıya tutub deyir:
– Bu şəhərin dükançıları nə yaxşı adam imişlər. Halvanı adama
"Molla bir dəfə eşşəyini üzüm ilə yükləyib aparırmış. Məhəllə
– Bizə də ver!
Molla baxır ki, əgər hər uşağa bir salxım versə evə bir şey getməyəcək.
qoyur.
– Molla əmi, bəs niyə bircə gilə?.. Biz istəmirik. Çox ver!
Molla deyir:
– Ay bala, bu zəhrimarın hamısının dadı birdi. Bir gilə yedin, ya bir
salxım yedin, ləzzəti elə odu ki var. Çox yesəniz qarnınız ağrıyar."
"Bir məclisdə Mollanın əlinə güclə bir tar verirlər ki, gərək çalasan.
Molla heç halını pozmadan tarı sinəsinə basıb, başlayır dınqıldatmağa.
Ancaq bir əlilə tarı dınqıldadır, o biri əlinin barmaqlarını isə tarın pərdəsinin
üstünə qoyub tərpətmir. Ona görə də heç bir şey çıxmır.
Axırda adamlardan biri deyir:
– Ay Molla, tarı belə çalmazlar. Gərək o biri əlinin barmaqları ilə
pərdələrin üstündə gəzəsən ki, hava çıxsın.
Molla deyir:
– Onu tar çalmağı bacarmayanlar elə pərdəni tapmaq üçün barmaqları
"Molla bir gecə yuxuda görür ki, bir nəfər gəlib ona deyir:
– Molla, mənim rəhmətlik atam sənin rəhmətlik atana on manat
borclu idi. Kişi öləndə vəsiyyət eləmişdi ki, gətirib pulu sənə verəm.
Ancaq çox yoxsul olduğuma görə indiyə kimi gətirə bilməmişəm.
düzəldə bilmədim. Vur-tut doqquz manat düzəldə bilmişəm. Gərək
qəbul eləyib, atama halallıq verəsən.
– Əşi, yekə kişisən... Sən heç düz adama oxşamırsan. Hələ pulu
indiyə kimi yubatmısan, bəs deyil, bir manat da əskik gətirmisən? Heç
elə də şey olar?..
Kişi başlayır yalvarmağa ki:
– Molla, sən gəl doqquz manatı qəbul elə, halallığını ver!
Molla deyir:
– Sən öləsən, heç on manatdan bir qəpik də əskik olmaz. Halal
eləmərəm.
Kişi nə qədər yalvarırsa, Molla qəbul eləməyib deyir:
– Yox, gərək düz on manat ola.
Bu halda Molla yuxudan oyanır. Baxır ki, əlində bir qəpik də yoxdur.
Tez gözünü yumub deyir:
– A kişi, eybi yoxdu, doqquz manat olsun, ver!.."
"Molla bir gün dəyirmana dən aparır. Baxır ki, dən çoxdur, növbədə
durub gözləyir. Hərdən bir də göz-gözə vurub o biri çuvallardan taxıl
düşüb soruşur:
– Molla, nə eləyirsən?
– Sən mənə çox da fikir vermə. Mən elə, bir az dəli təhərəm.
Dəyirmançı deyir:
– Yaxşı, əgər dəlisənsə, öz taxılından özgənin çuvalına niyə tökmürsən?
Molla deyir:
"İsti yay günlərinin birində Molla bir kəndə gedib tanışlarından birinin
evinə düşür. Ev sahibi Molladan soruşur:
– Molla, yolda yəqin istiyə düşübsən. Nə deyirsən? Su verim içəsən,
Molla baxır ki, ev sahibi çörək haqqında heç danışmır. Oturub deyir:
– Gələndə yolda bulaq başında doyunca yatmışam.""        Azərbaycan ədəbiyyatı tarixində görkəmli yer tutan sənətkarlarımızdan biri də Nəriman Nərimanovdur. Bir yazıçı kimi Mirzə Fətəli Axundzadə realist məktəbinin ənənələrini davam və inkişaf etdirən N.Nərimanov həm ictimai-siyasi fikir tariximizdə mühüm rol oynayan böyük və mübariz siyasi xadim, həm də bəşəri fikir və idealarda yazıb yaradan görkəmli yazıçıdır.
        N.Nərimanov ədəbi yaradıcılığa dramaturq kimi başlamış, ilk əsəri olan «Nadanlıq» dramını 1893-cü ildə yazmışdır. Mədəni geriliyin, savadsızlığın insanlara gətirdiyi bəlaları əks etdirən bu əsərdən sonra o, «Dilin bəlası, yaxud Şamdan bəy», «Nadirşah» kimi dram əsərlərini, «Pir», «Bir kəndin sərgüzəşti», «Bahadır və Sona» kimi gözəl bədii nəsr nümunələrini yaratmışdır.
        N.Nərimanov dramaturgiyasının ən kamil və yetkin əsəri, şübhəsiz kı, onun «Nadir şah» faciəsidir. Bu əsər Azərbaycarı ədəbiyyatında tarixi faciənin ilk nümunəsidır. Əsərin mövzusu XVIII əsrin birinci yarısında İranda hökmdarlıq etmiş Nadir şah Əfşarın həyatından götürülmüşdür. Yazıçı bu əsərlə Şərq dövlət quruluşunun xalq mənafeyinə zidd olan mahiyyətini açıb göstərmək istəmiş, tarixi hadisələri müasır vəzifələr nöqteyi-nəzərindən mənalandırmağa çalışmışdır.
        Faciənin mərkəzi surəti Nadir şahdır. Nadir şah sülaləsindən çıxan, taxt-tacı bir varis kimi qəbul edən şahlardan deyildir. O, eşq içərisindən gələn, quldurluqda ad çıxaran bir adamdır. Əsrin əvvəlində biz Nadiri məhz bir quldur kimi, bir qaçaq kimi görürük. Lakin onda mərd sifətlər də az deyildir və Nadirin həqiqi siması dayısı Cavadla söhbətindən sonra üzə çıxır. O, dayısı ilə söhbətindən sonra dövlət və vətən uğrunda vuruşa başlayaraq qəhrəmanlıqları olan şah bir xalq sərkərdəsinə çevrilir. Sərkərdələr dövründə Nadir xalqı və vətəni düşmənlərdən qoruyur, xalqın və qoşunun böyük məhəbbətini qazanır. Nadirin bu nüfuzundan qorxuya düşən Təhmas şah onu aradan götürmək istəyir, lakin Nadir daha ağıllı və qoçaq tərpənərək Təhmas şahı məğlub edərək hakimiyyəti əlinə alır.
        Nadir şahın xalqın xeyrinə həyata keçirmək istədiyi fikirlər çoxdur. Lakin sarayda xain və yalançı vəzirlər, yaltaq və ikiüzlü saray məmurları onu hər tərəfdən əhatə edərək xalqla əlaqəsini kəsir və kütlədən uzaqlaşdırırlar. Həmişə dövlətin və xalqın xeyrinə çalışan, dövlətin daxili və xarici qüdrətinin yüksəlməsi uğrunda yorulmadan çalışan Nadir şah nəticədə saray xainlərinə inanır, özü də bilmədən onların mənfur niyyətlərinin həyata keçirilməsinə köməklik göstərir. O, ədalətli dövlət başçısı olmaq istərkən ədalətsiz bir hökmdara və əzazil bir adama çevrilir.
        Ədalətli bir hökmdar kimi Nadir şah despotizmi aradan götürmək istəyir, ancaq özü ən böyük despot olur. Əsərin əvvəlində «qanlı yaşlar tökənlər məndən cavab gözləsinlər» deyən, yalnız vətən və millət yolunda qılınc çalacağına, xalqa xoşbəxtlik gətirəcəyinə and içən Nadir şahlıq taxtına çıxandan sonra öz ailəsini də xoşbəxt edə bilmir. O, dövlət və xalq mənafeyini əldə əsas tutaraq öz yeganə övladını da məqsədi yolunda qurban verir. Lakin özü də bilmədən alətə çevrilən Nadir şah nümunəvi hökmdar və nümunəvi vətəndaş səviyyəsinə yüksələ bilmir.
        Nadir şahın əsl faciəsi aldandığını başa düşdükdən, oğlunun gözlərini nahaqdan çıxartdırdığını biləndən sonra başlayır və bu mənəvi faciə onun cismani ölümü ilə sona çatır. Nərimanov Nadir şahın faciəsini mütləq monarxiya quruluşunda ixtiyar sahibinin faciəsi kimi şərtləndirir, bu faciəni feodal-ictimai münasibətlərin doğurduğu bir fəlakət kimi qiymətləndirir.
"        Azərbaycan ədəbiyyatının ən görkəmli nümayəndələrindən biri Nəcəf bəy Vəzirovdur. Azərbaycan dramaturgiyasının inkişafında, onun yeni mövzu və bədii keyfiyyətlərlə, rəngarəng və maraqlı surətlər silsiləsi ilə zənginləşməsində Nəcəf bəy Vəzirovun böyük xidmətləri olmuşdur.
        N.Vəzirovun yaradıcılığında «Müsibəti-Fəxrəddin» əsəri mühüm yer tutur. 1896-cı ildə yazdığı bu əsərlə dramaturq Azərbaycan ədəbiyyatı tarixində faciə janrının əsasını qoymuşdur.
        «Müsibəti-Fəxrəddin» faciəsinin mövzusu iki mülkədar ailəsi arasında gedən qan davasından götürülmüşdür. Faciənin əsas konflikti «zülmət səltənətində» hökm sürən mürtəce köhnəliklə hələ nisbətən zəif olan mütərəqqi yenilik arasındakı mübarizədən ibarətdir. Birincilərin nümayəndəsi mühafizəkar mülkədar olan Rüstəm bəy, ikincilərin nümayəndəsi isə demokratik ruhlu mülkədar ziyalısı Fəxrəddin bəydir.
        Əsərin əsas mənfi qəhrəmanı olan Rüstəm bəy «zülmət səltənətində» hökm sürməkdə olan mürtəce qüvvələrin tipik nümayəndəsidir. O, «mənəm- mənəm» deyərək qoluzorluluq göstərən, özündən gücsüzlərə zülm edən, nahaq qanlar tökən, evlər yıxan bir mülkədardır, qan intiqamından doymayan yırtıcı bir canavardır.
        «Müsibəti-Fəxrəddin» faciəsinin əsas müsbət qəhrəmanı Fəxrəddin bəydir.
        Fəxrəddin bəy gəldiyi gündən düşdüyü qaranlıq mühitə, cəhalətə qarşı çıxır, «zülmət səltənətini» maarif ziyası ilə işıqlandırmağı arzulayır. O, köhnə adətləri dağıtmaq, qan davasına son qoyaraq Rüstəm bəylə barışmaq istəyir. Istəyir ki, əmin-amanlıq şəraitində özünün maarifçilik niyyətlərini həyata keçirsin. Fəxrəddin öz xərcinə bağ saldırır, məktəb və xəstəxana açır. O, öz arzularını belə ifadə edir: «...AIIah qoysa, bir üç-dörd ilin erzində bağ hazır olar və onun mədaxili məktəbxanaya kifayət eylər, məndən artıq xərc istəməz... Sonra Səadət xanım qolları çirməkli, dəstə açar belində gecə-gündüz əlləşməkdə, cənab Fəxrəddin bəy özü həm bağban, həm dirrikçi, həm də məktəbdə müəllim. Pis ömür deyil, hərgah qəza bivəfalıq etməsə...»
        Belə şirin arzularla yaşayan humanist gəncin ətrafında, özü hiss etmədən, qorxulu hadisələr dolaşır. Lakin yüksək vətənpərvərlik hissləri ilə yaşayan Fəxrəddin özünün maarifçilik ideyalarını həyata keçirmək uğrunda ölümdən də qorxmur. «Bu xaraba vilayətdən çıxıb getmək» barədə Səadət xanımın ona göndərdiyi təklifi qəbul etməyib. Hürü nənəyə deyir: «Mən buradan heç yana gedə bilmərəm. Əvvəla, ondan ötrü ki, dəxi hicrana tabım yoxdur, mənim Səadətdən uzaq düşməyə taqətim ola bilməz. İkinci, o işləri ki, mən başlamışam, ondan uzaqlaşa bilmərəm».
        Fəxrəddin maarifçi surətdir. O, ətrafında baş verən hadisələrin, düşmən münasibətlərin və qisasçılığın başlıca səbəbini adamların savadsızlığında, maarifdən uzaq düşməsində görür və bunu aradan qaldırmağa çalışır. Lakin Fəxrəddin nə qədər ali hisslərlə yaşayıb xalqı irəliyə, inkişafa aparmaq istəsə də, özü «zülmət səltənətində» bir nur kimi parlayıb tez də sönür. Əsərin sonunda o məhz maarifsizliyin gülləsinə tuş gəlir, nadanlığın, qeyri-insani münasibətlərin qurbanı olur. Bu ölüm nə qədər kədərli olsa da, öz mahiyyətinə görə nikbin səciyyə daşıyır. Xüsusən Səadət xanımın onun cənazəsi üzərində dediyi sözlər oxucuda belə qənaət yaradır ki, Fəxrəddinin səpdiyi maarifçilik toxumları davam edəcək, onun arzuları həyata keçəcəkdir.
        «Müsibəti-Fəxrəddin» faciəsi həm özünün ideya-məzmun dəyərinə, həm də poetik-sənətkarlıq xüsusiyyətlərinə görə mükəmməl bir sənət nümunəsidir. Əsər bu gün də özünün yüksək bədii əhəmiyyətini qoruyub saxlayır, oxucular tərəfindən sevilə-sevilə oxunur."
"        Azərbaycan ədəbiyyatının ən görkəmli nümayəndələrindən biri Nizami Gəncəvidir. O, xalqımızın dünya ədəbiyyatına bəxş etdiyi ən böyük parlaq sima, nadir sənət dahisidir.
        Ədəbi yaradıcılığa hələ gənc yaşlarından başlayan Nizami yüksək əxlaqi-tərbiyəvi məzmunlu qəzəl, qəsidə və rübailəri ilə çox tez tanınmış, məşhurlaşmışdır. Lakin Nizamini dünya ədəbiyyatında şöhrətləndirən, şübhəsiz ki, onun poemalarıdır. Böyük şair bütün ömrü boyu beş yüksək sənət incisi, beş poema yazmışdır ki, bu da sonralar «Xəmsə» adı ilə dünya şöhrəti qazanmışdır. Nizami poemaları ilə Yaxın və Orta Şərq xalqlarının ədəbiyyatına yeni fikir, yeni sənətkaıiıq keyfiyyətləri gətirmiş, yeni bir ədəbi məktəbin əsasını qoymuşdur.
        «Xəmsə»yə daxil olan ikinci poema «Xosrov və Şirin»dir. Poemanın mövzusu İran hökmdarı Xosrovla Azərbaycan gözəli Şirin arasında olan məhəbbətlə bağlı əfsanə və rəvayətlərdən götürülmüşdür.
        Poemanın əsas qəhrəmanı Xosrovdur. Nızami əsərdə bu surət vasitəsilə insanın mənəvi-əxlaqi saflaşmasını və bu işdə tərbiyənin yüksək rolunu təcəssüm etdirmişdir. Uşaqlığından xüsusi alim və tərbiyəçilərdən dərs alan Xosrov qeyri-adi xüsusiyyətlərə malik olsa da, saray mühitindəki ərköyün həyatı onu yanlış addımlar atmağa vadar edir. Xosrov yüngül təbiətli, düşkün bir gənc kimi heç nə düşünmədən atasının qoyduğu qaydaqanunu pozur, günlərini eyş-işrətlə keçirməyə çalışır, çətinliyə düşən kimi ölkəni qoyub qaçır. Xosrov ən yüksək insani duyğu olan məhəbbətdən da faydalana bilmir. O, məhəbbətə də bir əyləncə kimi baxır, Şirini sevdiyi halda, Məryəmlə, Şəkərlə evlənir və Şirinin mənəvi iztirablarına səbəb olur.
        «Xosrov və Şirin» poemasının əsas surətlərindən biri Fərhaddır. Fərhad mahir bir daşyonan, külüngü ilə möcüzələr göstərən bir memardır. O, dağ gövdəli, ucaboylu, yaraşıqlı bir gəncdir. Fərhad süd arxı çəkdirmək istəyən Şirini ilk gördüyü andan dərin bir duyğu ilə sevir və bu məhəbbət onu hünərlər göstərməyə ruhlandırır. O, qısa bir müddətdə Şirinin sifarişini yerinə yetirir. Fərhadın hünərindərı və Şirinə olan məhəbbətindən xəbər tutan Xosrov Fərhadı bu sevdadan çəkindirmək üçün müxtəlif yollara əl atır. Əvvəl ona var-dövlət, qızıl təklif edir, bu yolla heç nə əldə etmədikdə rəqibini sözlə susdurmaq istəyir. Lakin Xosrov burada da məğlub olur. Xosrovla Fərhadın deyişməsi səhnəsində Xosrovun xarakterindəki cılızlıq, Fərhadın isə mənəvi ləyaqəti və fədakarlığı daha qabarıq şəkildə üzə çıxır. Bu deyişmə Fərhadın mənəvi aləminin daha zəngin, daha saf və daha gözəl olduğunu üzə çıxarır.
        Sözlə də Fərbadı sındıra bilməyən Xosrov onun qarşısına çətin bir şərt qoyur, ona Bisütun dağını çapıb oradan yol açmaq kimi öhdəsindən heç cür gəlmək mümkün olmayan bir iş tapşırır. Şirinin məhəbbəti ilə işə başlayan Fərhad az bir zamanda az qalır ki, dağı çapıb tapşırığı yerinə yetirsin. Fərhadı heç nədə məğlub edə bilməyən Xosrov xəyanətə əl atır. Ona yalandan Şirinin öldüyünü xəbər verirlər. Fərhad təmiz qəlbli olduğundan bu xəbərə inanır və ürəyi partlayıb ölür.
        Fərhad əsərə gec gəlib tez çıxsa da, öz hünəri, zəngin mənəvi aləmi ilə oxucuda dərin rəğbət hissi oyadır, özünə qarşı dərin sevgi hissi qazanır. Nizami əsas qəhrəmanlarla eyni səviyyədə sevə-sevə yaratdığı Fərhadın timsalında sənəti ilə möcüzələr göstərməyə qadir olan sadə zəhmət adamlarının, dərin bir məhəbbətlə sevməyi bacaran həqiqi aşiqlərin ümumiləşdirilmiş surətini yaratmışdır. Təsadüfi deyildir ki, Fərhad adı əsrlərdən bəri həmişə əsl aşiq rəmzi kimi işlənmiş, insanın hünər və cəsarətinə ən parlaq nümunə kimi xatırlanmışdır.
        «Xosrov və Şirin» poeması dünya ədəbiyyatının yüksək sənətkarlıqla işlənmiş ən dərin məzmunlu əsərlərindən biridir. Məhz özünün gözəl məziyyətlərinə görədir ki, bu poema indi də oxucular tərəfindən yüksək rəğbətlə qarşılanır və sevilə-sevilə oxunur."
"        Böyük Azərbaycan şairi Nizami Gəncəvi bəşər həyatının yetirdiyi ən əzəmətli və ölməz söz ustalarından biridir. O, yaradıcılığının bədii kamilliyi, ictimai-fəlsəfi mənasının dərinliyi, dəyər və dolğunluğu etibarı ilə dünya ədəbiyyatının Homer, Dante, Şekspir kimi dahiləri ilə bir cərgədə durur. Nizami əsərlərinin canını təşkil edən dərin humanizm, ədalət və xalq səadəti ideyaları əsrlərdən aşaraq bir günəş işığı kimi süzülüb gəlmiş, yüksək mənəvi keyfiyyətlər xəzinəsi kimi xalq həyatına daxil olmuşdur. Nizaminin əsərləri elə bir mənəvi xəzinədir ki, burada insan həyatı və yaşayışının mənasını açan ən müdrik fikirlər, hakimanə sözlər toplaşmışdır. Nizaminin əsərləri hər bir yeni nəsil üçün ibrət dərsidir, insanların qəlbində yüksək duyğular oyadan, onları tərəqqi və inkişafa sövq edən, yer üzündə həqiqi bərabərlik, sülh və səadət uğrunda mübarizəyə ruhlandıran misilsiz sənət nümunələridir.
        Nizami dünyanın ən böyük humanist sənətkarlarından biridir. Onun əsərləri insana xidmət etmək, insanın haqqını və mənafeyini müdafiə etmək, insanı fiziki zənginliyə və mənəvi kamilliyə səsləyən bir sənət xəzinəsidir. Nizami yaradıcılığındakı ən mütərəqqi cəhət onun insanı insan kimi yaşamağa, dünyanı zəkası və əməlləri ilə bəzəməyə, zənginləşdirməyə çağırmasıdır. Şair göstərir ki, insan yalnız özü üçün yaşamamalı, böyük məqsədlər uğrunda, bəşər həyatına xidmət etmək yolunda çalışmalıdır.
  Çalış, insanların işinə yara,
Geysin əməlinlə dünya zərxara.
Bacarsan hamının yükünü sən çək,
İnsana ən böyük arxadır kömək.

        Nizami öz əsərlərində bütün xalqlara hörmət və məhəbbətlə yanaşır. Şair insanı hansı xalqa, hansı ölkəyə mənsub olmasına görə yox, ləyaqətinə, insanlığına görə qiymətləndirməyi əsas götürür. Nizami yüksək bir vətənpərvərdir. Onun əsərlərində vətənpərvərlik müqəddəs bir anlayış kimi verilir. Nizami doğma yurdu Azərbaycandan danışanda bu əsrarəngız diyarın zəngin təbiətindən, mərd və nəcib insanlarından böyük hərarətlə, iftixar hissi ilə söz açır:
  Bu mərdlər, gözəllər yurdunda inan,
Çox saysız xəzinə gizləmiş zaman.
Belə şux, sevdalı gülşən harda var?!
Harda var xəzinə saçan bu diyar?!
        Nizami yaradıcılığındakı ən mühüm cəhətlərdən biri onun əməyə, əməkçi insana yüksək münasibətidir. Şair öz əsərlərində əməkçi insan surətləri yaradaraq onların halal zəhmətlə olan yaşayışını tüfeyli şahların həyatından qiymətli sayır, onların mənəvi gözəlliyini dərin rəğbət hissi ilə əks etdirir. «Kərpickəsən kişinin dastanı» hekayəsindəki kərpickəsən qoca, «Süleyman və əkinçi»dəki əkinçi əməyi, zəhməti sevən mərd və ağıllı insanlardır. Onlar zəhmət çəkərək yaşamağı başqalarına əl açmaqla həyat sürməkdən daha üstün tuturlar. Eləcə də şairin «Xosrov və Şirin» poemasında sevə-sevə təsvir etdiyi Fərhad yüksək mənəviyyatlı əməkçi insan surəti olub, əsərin əsas qəhrəmanı Xosrovdan qat-qat yüksəkdə durur.
        Nizami həyatda başqalarının hesabına yaşayan mənəviyyatsız və tüfeyli adamların da olduğunu göstərir və onlara nifrətlə yanaşır, onların cəmiyyətə heç bir xeyri olmadığını, insanlığa yalnız zərər gətirdikləri bildirir.
        Nizami yaradıcılığı yüksək insani görüşləri, mənəvi ucalığı tərənnüm edən möhtəşəm sənət abidələridir. Onun bədii irsi bu gün də ən yüksək insani duyğuların toplandığı mənəvi xəzinə kimi hərarətlə qarşılanır və sevilə-sevilə oxunur."
"        Azərbaycan ədəbiyyatınm ən görkəmli nümayəndələrindən biri Nizami Gəncəvidir. O, xalqımızın dünya ədəbiyyatına bəxş etdiyi ən böyük parlaq sima, nadir sənət dahisidir. Ədəbi yaradıcılığa hələ gənc yaşlarından başlayan Nizami yüksək əxlaqi-tərbiyəvi məzmunlu qəzəl, qəsidə və rübailəri ilə çox tez tanınmış, məşhurlaşmışdır. Lakin Nizamini dünya ədəbiyyatında şöhrətləndirən, şübhəsiz ki, onun poemalarıdır.
        Böyük şair bütün ömrü boyu beş yüksək sənət incisi, beş poema yazmışdır ki, bu da sonralar «Xəmsə» adı ilə dünya şöhrəti qazanmışdır. Nizaminin ən gözəl əsərlərindən biri «Yeddi gözəl» poemasıdır. Bu poemanın əsasını Sasani hökmdarlarından olan Bəhram Gurla bağlı əhvalatlar, eləcə də yeddi ölkənin gözəl şahzadə qızlannın ona danışdığı nağıl və hekayələr təşkil edir.
        Poemadakı maraqlı hekayələrdən biri də Çin gözəli Yəğmanazın söylədiyi «Xeyir və Şər» əsəridir.
        «Xeyir və Şər» məzmun hekayəsinin əsasını xeyirxahlıqla bədxahlığın, yaxşılıqla pisliyin mübarizəsi təşkil edir. Xeyirxahlığı təmsil edən surətlər Xeyir, Kürd və kürdün qızıdır. Bədxahlıq isə öz adına layiq olan Şərin timsalında verilmişdir. Hekayənin əvvəli Şərin bədxahlığı ilə başlayır. O, qızmar səhrada susuzluqdan inləyən və ondan su diləyən Xeyirin gözlərini çıxardır, su da verməyib çıxıb gedir. Xeyir təbiətinə xas olan sadəlikdən və açıqqəlblilikdən çıxılmaz vəziyyətə düşür, səhrada kimsəsiz qalır. Lakin Şərin qələbəsi uzun çəkmir. Xeyirxah qüwələr Xeyiri himayə edir, çətin vəziyyətdən qurtarırlar. Gözəl kürd qızı qum səhrada qan içində çapalayan Xeyiri evlərinə gətirir, onun atası isə səndəl ağacının yarpaqlarından məlhəm düzəldərək Xeyirin gözlərini sağaldır.
        Xeyir də yaxşılığa yaxşılıqla cavab verir. O, kürdün bütün işlərinə kömək edir, can yandırır, onun var-dövlətini daha da artırmağa çalışır. Kürd də Xeyirin nəcibliyini, mərdliyini görərək öz yeganə qızını ona verir, onu bir övlad kimi qəbul edir.
        Əsərdə xeyirxahlığın təntənəsi bununla bitmir. Xeyir yol üstündə şah qızının xəstə olduğunu eşidərək səndəl ağacının yarpaqları vasitəsilə onu sağaldır.
        «Xeyir və Şər» mənzum hekayəsindən çıxan yekun nəticə bundan ibarətdir ki, yer üzündə xeyir həmişə qalib gələcək, şər isə ayaqlar altına düşəcəkdir. Məhz bu yüksək ideyasına görədir ki, əsər bu gün də diqqət mərkəzindədir və oxucular tərəfindən sevilə-sevilə oxunur."
"        Dünya ta əzəldən Xeyirlə Şərin mübarizəsi üzərində qurulub. işıq, aydınlıq xeyir qüvvələrin, zülmət, qaranlıq isə şər qüvvələrin nişanəsidir. Şər qüvvələrin xisləti başqalarına pislik etməkdir. Xeyir qüwələr isə heç vaxt çətinliyə düşən insanları darda qoymurlar, onlara kömək əli uzadır, həyatlarını yüngülləşdirməyə can atırlar. Xeyir və Şərin əbədi mübarizəsi, bir qayda olaraq, Xeyirin qələbəsi ilə başa çatır. Şərin aqibəti isə faciə ilə nəticələnir.
        Dahi Azərbaycan şairi Nizami Gəncəvi də özünün «Xeyir və Şər» mənzum hekayəsini bu mövzuda qələmə almışdır. Çin qızının söylədiyi hekayənin əsas müsbət və mənfi qəhrəmanlarının xarakteri onlara Tanrı tərəfindən verilən ada tam uyğun gəlir. Xeyir nə qədər humanist və insanpərvərdirsə, Şər bir o qədər zalım və qəddardır, adı kimi yaramaz işlər görməkdən həzz alır.
        Səhrada Xeyirin suyu qurtarır. O, ümid edir ki, yol yoldaşı su verib onu çətinlikdən xilas edəcək. Lakin Şər ilk fürsət düşən kimi öz xislətini göstərir, ondan su istəyən Xeyirin gözlərini çıxarır. Hətta bununla da ürəyi soyumur - su üstündə gözlərini çıxarıb həyat işığına həsrət qoyduğu Xeyirə bir damla su vermədən onu tərk edir.
        Lakin Tanrı Xeyiri çətinliklərlə sınasa da, son anda onu darda qoymur. Yaxınlıqdakı bulaqdan su götürməyə gələn kürd qızı ona su verir, kömək edib evlərinə gətirir. Əhvalatdan xəbər tutan kürd isə Xeyirin gözlərinə yenidən işıq bəxş edir. Beləliklə, əsərdəki digər müsbət surətlərin xeyirxahlığı sayəsində Xeyir tam sağalıb ayağa durur.
        Xeyirin sonrakı xeyirxah hərəkətləri də əsl humanistliyin ifadəsidir. O, şahın ölüm ayağında olan qızını heç bir təmənna gözləmədən sağaldıb həyata qaytarır. Şah isə Xeyirin insanpərvərliyini görüb məmləkəti idarə etməyi ona tapşırır. Beləliklə, Xeyir öz humanist əməlləri sayəsində layiq olduğu zirvəyə yüksəlir.
        Xeyir humanistliyinə axıradək sadiq qalır. Hətta o, səhrada gözlərini çıxartmış Şərlə yenidən rastlaşanda da onu öldürmür, azad buraxır. Bu, oxucunun gözündə Xeyirin humanistliyini daha da yüksəldir, ona rəğbəti artırır. Şər isə əsərin sonunda layiq olduğu şəkildə cəzalandırılır. Etdiyi pisliklərin müqabilində yaşamağa haqqı çatmayan Şər məhv edilir.
        Beləliklə, şair oxucunu Xeyirin Şər üzərində qələbəsinə inandırır. Həyatda da belədir. insanlar ucalmaq, həyatlarını yüngülləşdirmək üçün birbirinə arxa olmalıdırlar. Nahaq demirlər ki, bəşəriyyəti xeyirxahlıq, humanistlik xilas edəcək."
"        Görkəmli uşaq yazıçısı S.S.Axundovun «Qorxulu nağıllar» silsiləsindən qələmə aldığı əsərlərdən biri də «Nurəddin» hekayəsidir. Hekayədə yazıçı yaxşılıqla yamanlığı, xeyincahlıqla bədxahlığı üz-üzə qoymuşdur. Əsərdə hadisələr dramatik tərzdə inkişaf edərək xeyirxahlığın qələbəsi ilə başa çatır. Hekayədə təsvir olunan Hacı Nəsir, Rəhim, Rəhimə, Bahar, Nurəddin nəcib, xeyirxah insanlardırlar. Həyat onları çətinə saldıqda, sınağa çəkdikdə belə, onlar öz insani keyfiyyətlərini qoruyub saxlayırlar. Gülpəri və Əmiraslan isə bədxahlığın təcəssümüdürlər. ömür-gün yoldaşını itirən Hacı Nəsir yeganə övladına ana nəvazişi tapmaq üçün Gülpəri adında qızla yenidən evlənir. Lakin bu dəfə onun bəxti gətirmir. Xasiyyəti çox tünd olan Gülpəri həm də var-dövlət hərisidir. Gülpəri əri Hacı Nəsirin sağlığında balaca Nurəddini tez-tez döyür, incidir, əri öldükdən sonra isə Nurəddini var-dövlətdən məhrum edib, ərinin varidatını bütünlüklə ələ keçirməyi qarşısına məqsəd qoyur. O hətta, özü kimi mənfi tip olan Əmiraslanla birləşərək Nurəddini öldürməyə belə razılıq verir. Bu iki mənfi tip məkrli plan qururlar. Onlar Nurəddini çayda batırmaq istəkləri baş tutmadıqda uşağı quyuya salıb bu yolla aradan götürməyi qərarlaşdırırlar. Gizləndiyi yerdə bu məkrli razılaşmaya qulaq asan Nurəddinin keçirdiyi hissləri təsəvvürə gətirmək çətin deyil. Həmin anda xeyirxah qəlbli Nurəddinin gələcək taleyinə biganə qala bilməyən oxucu da həyəcanlı anlar yaşayır.
        Lakin Gülpərinin, Əmiraslanın bəd niyyəti əsərin balaca qəhrəmanı Nurəddini nə qədər çətinliyə salsa da, xeyirxah insanlar onu ölümün pəncəsindən qurtarırlar. Valideynlərinin ölümündən sonra Nurəddin həyatda tək qalmır, imamverdi baba, Bahar, Rəhim və Rəhimə kimi xeyirxah insanlar ona kömək əli uzadır, dayaq durmağa çalışırlar.
        Beləliklə, yazıçı göstərmək istəmişdir ki, xeyirxahlıq heç vaxt itmir. Nurəddinin xeyirxah təbiətli atası həyatda həmişə başqalarına yaxşılıq etməyi özünə borc sanmışdır. O, imkan daxilində çoxlarına əl tutmuşdur. Hacı Nəsirin yaxşılıqlarından bəhrələnənlərdən biri də Rəhimdir. Quldurların soyğunçuluğu ilə üzləşən və ailəsinin dolanışığı üçün yığdığı pulu itirən Rəhimə Hacı Nəsir əl tutur, ona dolanışıq üçün təmənnasız pul verir.
        Əsərin sonunda atanın etdiyi yaxşılıq köməksiz qalmış oğlu Nurəddinin qarşısına çıxır. Fayton qəzasına düşüb ciddi bədən xəsarəti alan Nurəddinə Rəhim və onun ömür-gün yoldaşı Rəhimə hər cür qayğı göstərərək onu ölümün pəncəsindən qurtarırlar. Bundan sonra tale Nurəddinin üzünə gülür. O, bu insanların timsalında öz xeyirxah himayədarlarını tapır.
        Əsər ibrətamiz sonluqla bitir. Həyatda etdiyi pisliklər, bədxahlıqlar, var-dövlət hərisliyi sillə kimi Gülpərinin üzünə çırpılır. ö z xoşbəxtliyini başqalarının bədbəxtliyi üzərində qurmaq istəyən Gülpəri axırda köməksiz, ümidsiz, başqalarına möhtac qalır. Bu məqamda oxucu Nurəddinin alicənablığının bir daha şahidi olur. Küçədə Gülpərini səfil, dilənçi vəziyyətdə görən Nurəddin onun etdiyi pislikləri, zülm və cəfanı yada salmır, əksinə onu evə gətirib təqsirlərini bağışladığını bildirir. Burada Rəhimin dediyi sözlər çox rəmzi səslənir.
        - Yaxşılığın əvəzini yaxşılıqla çıxmaq hər kişinin işidir. Yamanlığın əvəzini yaxşılıqla çıxmağı isə ancaq ər kişilər bacarırlar." "        Neft Azərbaycanın əsas milli sərvətidir. Respublikamızın ərazisi bütün dünyada «qara qızıl» ehtiyatı ilə zəngin olan bir diyar kimi tanınır. Dünyada ilk neft quyusu da məhz Abşeron yarımadasında 1847-ci ildə qazılmışdır. O vaxtdan başlayaraq «qara qızıl»ın sənaye üsulu ilə çıxarılması getdikcə təkmilləşmiş, güclü ənənələr təşəkkül tapmış, geniş kəşfiyyat, emal, nəqletmə şəbəkəsi yaradılmışdır. Heç təsadüfi deyildir ki, respublikamızın paytaxtı Bakı şəhərini bəzən «Neft Akademiyası» da adlandırırlar.
        Azərbaycan neftçiləri dünya neftçıxarma sənayesinə bir sıra yeniliklər gətirmişlər. Onlardan biri barədə ayrıca söhbət açmaq gərəkdir. Qəhrəman neftçilərimiz Xəzəri fəth edərək açıq dənizdə ilk dəfə «qara qızıl» çıxarmaga başlamaqla yer üzündə neftçıxarmanın yeni erasının təməlini qoydular. Bu qeyri-adi hadisə 1949-cu ilin soyuq yanvar günlərində baş verdi. Əslində, bu vaxtadək böyük iş həcmi yerinə yetirilmişdi. Alimlər bir neçə il gərgin çalışaraq hesablamaları, bütün axtarış, geoloji-kəşfiyyat işlərini uğurla başa çatdırmışdılar. Proqnozlar sevindirici idı. Xəzərin təkində zəngin neft-qaz ehtiyatı var!
        Beləliklə, əməli işə start verildi. Bir qrup cəsur neftçi açıq dənizə - Bakıdan təxminən 100 kilometr Cənub-Şərqdə Qara daşlar adlanan yerə çıxdılar. Bunun nə demək olduğunu təsəvvürə gətirmək çətin deyildir - fırtınaya, qasırğaya, bəzən günlərlə ara verməyən sərt küləklərə dözmək lazım idi. Fəqət neftçilərimiz geri çəkilmədilər, dəmir iradələri ilə şıltaq Xəzəri ram etdilər. İlk quyu güclü fontan vurdu və neftçilər qələbələrinin şərəfinə Qara daşlara rəmzi «Neft Daşları» adını verdilər. İlk quyunun fontan vurduğu bu ərazidə genişmiqyaslı tikinti-quraşdırma əməliyyatlarına başlanıldı. Beləcə, neftçilərimizin fədakarlığı, qəhrəmanlığı sayəsində dünyanın yeni möcüzəsi - açıq dənizdə polad estakadaların üstündə ucalan şəhər yarandı. Burada yaşayış binaları, sosial təyinatlı obyektlər inşa edilmiş, istirahət guşələri yaradılmış, yaşılıqlar salınmışdır. Dənizin dibindən çıxarılan neft on kilometrlərlə uzanan borularla sahilə nəql olunur. Azərbaycanın şöhrətini bütün dünyaya yayan «Neft Daşları»nda qəhrəman dəniz neftçilərinin bütöv nəsli yetişmişdir. Onlardan Qurban Abbasovun, M.P.Kaveroçkinin, Ağa Qurban oğlu Əliyevin, Yusif Kərimovun, Akif Cəfərovun, Xanoğlan Bayramovun və başqalarının adını çəkə bilərik.
        Ötən onilliklər boyu neftçıxarma Azərbaycan iqtisadiyyatının əsas və aparıcı sahəsini təşkil etmişdir. Respublikamızda neftçıxarma ilə bağlı güclü infrastruktur formalaşmışdır. Bakıdakı «Azərneftyağ» və Yeni Bakı Neftayırma zavodlarının sahəsi on hektarlarla ərazini əhatə edir. Bu müəssisələrdə ən müasir tələblərə cavab verən emal qurğuları quraşdırılıb. Sözügedən istehsalatlarda hazırlanan müxtəlif adda sürtkü materialları, yağlar, yanacaq həm respublikanın daxili tələbatını ödəyir, həm də xarici ölkələrə ixrac olunur.
        Torpaqlarımızın neftlə zəngin olması respublikamızda emal sənayesi ilə yanaşı, neft-maşınqayırma sənayesinin də inkişafına güclü təkan vermişdir. Bakıda və respublikamızın digər şəhərlərində qazma, neft-mədən avadanlığı, kəsici-deşici alətlər istehsal edən onlarca zavod fəaliyyət göstərir. Səttərxan adına maşınqayırma, «Bakı fəhləsi» zavodlarında, Zabrat və Sabunçu maşınqayırma müəssisələrində hazırlanan avadanlıqlara həm respublikamızda, həm də yaxın və uzaq xarici ölkələrdə böyük tələbat vardır. Xarici bazarlara göndərilən qazma və neft-mədən avadanlıqlarının ixracından respublikamızın büdcəsinə hər il böyük məbləğdə valyuta daxil olur.
        Azərbaycan müstəqillik qazandıqdan sonra özünün yeni neft erasına qədəm qoymuşdur. ölkəmizin yeni neft strategiyasını ümummilli liderimiz Heydər Əliyev hazırlamışdır. Onun qətiyyəti və uzaqgörənliyi sayəsində 1994-cü il sentyabrın 20-də Bakıda dünyanın aparıcı neft şirkətləri ilə birlikdə Xəzərin karbohidrogen ehtiyatlarının işlənməsinə dair müqavilə imzalandı. «Əsrin müqaviləsi» adlanan bu müqavilə artıq işləyir və Azərbaycana neft gəlirləri gətirir. indiyədək ölkəmizin neft sənayesinə böyük məbləğdə sərmayə qoyulub, on minlərlə yeni iş yerləri açılıb, qazma qurğuları, platformalar, neft kəmərləri, terminallar və digər vacib obyektlər tikilib. Azərbaycan neftinin dünya bazarlarına çıxarılmasının optimal və altemativ marşrutları seçilib. Belə ki, hazırda milli sərvətimiz dünya bazarlarına alternativ marşrutlarla nəql olunur. Üç dənizi birləşdirən Bakı- Tbilisi-Ceyhan əsas ixrac boru kəmərinin inşası tamamlandıqdan sonra respublikamızın neft ixracı imkanları daha da artmışdır.
        Böyük öndərimiz Heydər Əliyevin hazırladığı yeni neft strategiyasının əsas qayəsi ondan ibarətdir ki, neftdən əldə olunan gəlirlər səmərəli şəkildə Azərbaycan xalqının mənafeyinə yönəldilsin. Bu məqsədlə Azərbaycan Dövlət Neft Fondu yaradılmışdır. İndiyədək Neft Fonduna milyardlarla dollar vəsait toplanmışdır. Bu, bütün Azərbaycan xalqının sərvətidir. Neft Fonduna yığılan vəsaitdən ölkəmizdə sosialyönümlü layihələrin həyata keçirilməsinə lazımi qədər vəsait ayrılır.
        Yeni neft strategiyası reallaşdıqca Azərbaycanın iqtisadi gücü daha da artacaq, respublikamız hər sahədə inkişaf edən, çiçəklənən ölkəyə çevriləcəkdir."
"        Yurdumuza allı-güllü Novruz gəlir, nə xoş gəlir! Xalqımız qərinələr boyu yaşatdığı, hər il bahar gəlib təbiət oyananda sevinclə pişvazına çıxdığı əziz bayramını bu sözlərlə qarşılayır. Novruzun gəlişi yurdumuzda əsl toydüyünə çevrilir, el şənlikləri bir-birinin ardınca sıraya düzülür, hər evdə mermeyvəli, göy səmənili xonçalar bəzənilir, obadan-obaya, evdən-evə, qohumdan-qohuma, qonşudan-qonşuya pay-püş göndərilir.
        Xalqımızın uca tutduğu Novruz bayramının çox qədim tarixi var. O bizə ulu keçmişimizdən - zərdüştlük dövründən yadigar qalıb. Məlumdur ki, xalqımız keçmişdə zərdüştlük dininə sitayiş etmiş, odu müqəddəs sanmışdır. Novruz bayramının bir çox adət-ənənələrində də atəşpərəstliyin izləri aydın görünür. Novruz ərəfəsində ilaxır çərşənbələrində qalanan bayram tonqalları buna misaldır. «Ağırlığım, uğurluğum odda yansın» deyib tonqalların üstündən atlanan insanlar bununla bəd nəzərləri, pislikləri, şər qüwələri odda yandırdıqlarına və yeni, təmiz həyata başladıqlanna inanclarını ifadə etmişlər və bu, indi də Novruz şənliklərinin əsas atributlarındandır.
        «Novruz» sözünün mənası «bolluq» deməkdir. Buna görə də bu bayram xalqımızın yaddaşında bərəkət, bolluq rəmzi kimi qalmışdır. Elə Novruzun əsas rəmzlərindən sayılan yaşıl səməni də bunun ifadəsidir.
  Səməni saxla məni,
İldə göyərdərəm səni.

        Evdə səməni göyərdən insanlar bununla yeni ildə məhsullarının bol olacağına inanmışlar. Bundan başqa, xalq inanclarına görə, Novruz bayramının süfrəsi də bol olmalıdır. Ən kasıb ailədə belə bayram süfrəsi açılmalıdır. Ləziz yeməklər bişirilməli, yumurta boyanılmalı, süfrəyə yeddi növ çərəz, mer-meyvə düzülməli, ailədəki adamların sayına uyğun şamlar yandırılmalıdır.
        İllər uzunu yurdumuzda Novruzla bağlı bir-birindən gözəl adətənənələr formalaşıb və bu ənənələr nəsildən-nəslə ötürülüb. Novruz adətlərindən biri də bayram ərəfəsində ev-eşikdə, həyət-bacada təmizlik işləri görülməsi, abadlıq yaradılmasıdır. Elə ki, baharın müjdəçisi haçaquyruq qaranquşlar göründü, deməli, qar, soyuq arxada qalıb, üzü yazadır, evdə, həyətdə, yır-yığış etmək vaxtı çatıb.
        Beləliklə, ailənin bütün üzvləri köməkləşib xalça-palazı yuyur, hər yanda səliqə-sahman yaradırlar. Torpaq adamı tarlaya üz tutur, şum edir, toxum səpir, bağbanlar bağ-bağata əl gəzdirir, ağaclara qulluq göstərir, yeni tinglər əkirlər... Bəs necə, havalar isinir, torpaq qızır, fürsəti fövtə vermək olmaz. Bol məhsulun əsası indi qoyulur.
        Novruz tədbirləri bir qayda olaraq el şənliklərinə çevrilir. Bu şənliklər çox rəngarəng, yaddaqalan keçir. Kosa və Keçəl Novruz şənliklərinin əsas qəhrəmanlarındandırlar. Onlar şənliklərdə min cür məzhəkə çıxanrlar. Kosanı, Keçəli hər evdə, hər obada gözləyirlər. Onlar ev-ev, oba-oba gəzər, özlərinə azuqə toplayarlar. Elə ki, Kosa özünün
  A Kosa-Kosa gəlsənə,
Gəlib salam versənə,
Çömçəni doldursana,
Kosanı yola salsana...

        Papaqatdı oyunu da Novruz şənliklərini uzun müddət yaddaqalan edir. Məhəllənin uşaqları dəstə-dəstə evləri gəzir, qapıdan içəri papaq atıb pusquda dayanırlar. Bununla onlar sanki ev yiyəsinin bayrama necə hazırlaşdığını yoxlayır və onun səxavətini imtahana çəkirlər. Ev yiyəsi də heç vaxt papağı boş qaytarmaz, evdə şimiyyatla, meyvə ilə onu doldurub qapının ağzına qoyar və səs edər ki, yiyəsi gəlib götürsün.
        Bir sözlə, Novruzla bağlı söhbətlər bitib-tükənməzdir. Ən əsası isə odur ki, Novruz gözəllik, xeyirxahlıq, ümidlər və arzular bayramıdır."
"        Hər bir insana onun doğulduğu və böyüyüb boya-başa çatdığı diyar çox doğma və əzizdir. Uşaqlığı xatırladan hər bir şey insana xüsusi sevinc bəxş edir. öz xalqının keçmişdəki ağır günlərini yad edərkən, o zamanda qəhrəmanlıq göstərmiş mübarizlər haqqında söz deyərkən, öz əziz diyarının və doğma vətəninin sevincli günlərini yad edərkən, qəlbində Vətən eşqi coşmayan insan tapmaq çətindir.
        Azərbaycan gözəl və çiçəklənən bir diyardır. O, dünyanın ən zəngin və səfalı yerlərindən biridir. Ulu Tanrı bu diyara zəngin nemətlər bəxş etmişdir. Qara qızıl, ağ qızıl, yaşıl qızıl. Bizdə nefti, pambığı və çayı belə adlandırırlar. Bütün bunlar respublikaya şöhrət, iqtisadiyyata isə qüdrət gətirir.
        Bakı respublikanın paytaxtı, Azərbaycanın ən böyük şəhəridir. Şəhərin adının mənası - «küləklər şəhəri» deməkdir. Bakı qədim şəhərdir. İçərişəhər Bakının yanar ürəyidir. Bura başdan-başa tarixi abidələrlə doludur: əzəmətli «Qız qalası», «Sınıq qala» minarəsi, «Cümə» məscidi, «Həzrəti Məhəmməd» məscidi, Şirvanşahlar sarayı və s.
        Bakının simvoluna çevrilən «Qız qalası» bütün dünyada məşhurdur. Şəhərə gələn turist bukletlərinin üz qabığında bu valehedici qalanın təsviri olmalıdır.
        Bakını dənizkənarı bulvarsız təsəvvür etmək mümkün deyil. Milli park adlanan bu istirahət mərkəzi, şəhər sakinlərinin və qonaqların sevimli məkanıdır. Burada müxtəlif istirahət yerləri qurulmuşdur. Yay kinoteatrı, idman kompleksləri, teatr, əl oyunları sarayı, mavi dənizə baxan oturacaqlar və s. Buradan katerlər vasitəsilə mavi Xəzərə gəzintiyə çıxmaq olar. Bakı - ilk olaraq neft şəhəridir, Zaqafqaziyanın ən iri neft sənaye şəhəridir.
        Bakının üçyüz altmış kilometrliyində Gəncə şəhəri yerləşir. Bağlar və plantasiyalar burada bolluca məhsul verir: üzüm, əncir, alma, armud, ərik, heyva və s. Gəncədə çoxlu sayda qədim abidələr və muzeylər vardır. Gəncənin yaxınlığında Azərbaycanın ən iri qoruğu yerləşir. Yuxarıda, dağlıq ərazidə əsrarəngiz Göygöl gölü yerləşmişdir.
        Azərbaycanın digər səfalı guşəsi - Şəki şəhəridir. Qədim zamanlardan bu diyar öz ipək məhsulları ilə ad çıxarmışdır. Şəkidə bir çox qədim minarəli məscidlər qorunub saxlanmışdır ki, bu da turistlərin diqqətini çox çəkir.
        Azərbaycan ərazisində ən gözəl çay növü isə Lənkəranda becərilir. Onlann içərisində ən təravətlisi - «Azərbaycan buketi»dir. Lənkəran ərazisində bütün il boyu kələm şitili, erkən xiyarlar və pomidorlar becərirlər. Burada həmçinin, feyxoa plantasiyaları, məşhur bulaqlar və qoruqlar vardır.
        Azərbaycanın gözəl mənzərəli diyarı olan Zaqatala - fındıq, qoz, subtropik bitkilər və gözəl meyvələr vətənidir.
        Zəngin sərvəti və gözəl təbiətinə, faydalı iqliml və xeyirxah millətinə görə, mən öz sevimli və əziz diyarımı dünyalar qədər istəyirəm."
"        Azərbaycan - bizim hər birimiz üçün müqəddəs olan bir kəlmə. Qəhrəmanlıq və faciəli keçmişi olan, zəngin tarixə malik bir diyar. Vətən - hamımızın ana yurdudur. Dahi sərkərdə və dövlət xadimi Şah ismayil Xətayinin yaratdığı nəhəng Səfəvilər səltənətinin yanar qəlbidir bura. Bu diyarı sevməmək mümkün deyil.
        Azərbaycan elinin möhtəşəm şəhərləri öz gözəlliyi ilə qonaqları valeh edir. Qədim İçərişəhər və əzəmətli «Qız qalası», onlarca gözəl minarəli məscidləri və tarixi abidələri olan Bakı şəhəri və Kiçik Qafqaz dağlannın ətəklərində yerləşən qədim Şəki, minilliklərlə tarixi keçmişi olan Naxçıvan, Gəncə və digər bölgələrimiz necə də gözəldir!
        1139-cu ildə dəhşətli zəlzələ Gəncə şəhərini yerlə-yeksan etmişdi. Lakin bu dəhşətli zəlzələ nəticəsində Azərbaycan təbiətində iki yeni dilbər guşə əmələ gəlmişdir: Maralgöl, Cililgöl və əlbəttə ki, Göygöl.
        Göygöl - Zaqafqaziyanın ən mənzərəli və ən səfalı gölü sayılır. Bu əsrarəngiz göl, dəniz səviyyəsindən 1566 metr hündürlükdə yerləşir. Göygöl turist marşrutları siyahısına daxil edilmişdir və Azərbaycan sakinlərinin ən çox sevdikləri istirahət məkanlarından biridir. Göygöl ərazisi Azərbaycanın qoruqlarından biri hesab edilir və burada bir sıra nadir heyvanlar dövlət qanunları ilə qorunur. Gəncə dahi Nizami Gəncəvinin, tanınmış şairə Məhsəti Gəncəvinin və gözəl lirik Mirzə Şəfi Vazehin vətənidir.
        Bakıdan şimal-qərbə doğru təqribən 160 km getdikdə, Şahdağ yamacının ətəklərində, meyvə ağacları bağları yaşallıqlarına qərq olan gözəl Quba şəhəri yerləşir. Quba tarixi abidələrlə zəngin bir diyardır. Xınalıq kəndində yerləşən və İslamdan qabaqkı atəşkəslər məbədini, XIX əsrdə inşa edilən əzəmətli «Cümə» məscidi, eləcə də «Ərdəbil» və «Səkinə xanım» məscidləri, gümbəzvari hamamı görmək turistlər üçün çox maraqlı olur. Həmçinin, Quba rayonunun Əfrucə kəndindəki şəlaləni seyr etmək, dağ bulaqlarının bumbuz suyundan dadmaq və Pirbənövşə mağarasını ziyarət edərək dua etmək, istirahətə gələnlər üçün unudulmaz günlər bəxş edir. Gəzinti və təəssüratlardan yorulduqda isə, Qubanın məşhur ağ almasından dadmaqla bütün yorğunluğu unutmaq olar. Qubanın bir çox tanınmış insanlar tərəfindən ziyarət edilməsi əbəs yerə olmamışdır. Bunlardan məşhur fransız yazıçısı Aleksandr Dümanı, rus yazıçısı Bestujev- Marlinskini, görkəmli sərkərdə İ.N.Berezini və digərlərini göstərmək olar.
        Azərbaycanın ən səfalı və gözəl şəhərlərindən biri də Şuşa şəhəridir. O, 300 il bundan qabaq salınmışdır. Şuşa şairlər və bəstəkarlar diyarıdır. Üzeyir Hacıbəyov, Natəvan, Xan Şuşinski və b. dahi şəxsiyyətlər bu diyarda böyüyüb boya-başa çatmışlar. Hal-hazırda bu dilbər guşə ermənilər tərəfindən işğal olunmuşdur, onun ətrafındakı gözəl meşələr yandırılmış, qədim tarixi abidələr isə xarabalığa çevrilmişdir.
        Artıq neçə illərdir ki, qonşu Ermənistanla bizim ölkəmiz müharibə şəraitində yaşayır. Lakin, mən əminəm ki, çox keçməz, bizim şanlı ordumuz mənfur erməni yaraqlılarını işğal olunmuş torpaqlardan qovaraq, məmləkətimizin üzərini almış qara buludları dağıdacaq və sülh, əminamanlıq bərqərar olacaq."
"Bir gün Teymur Ləng kimə isə qəzəblənib Mollaya əmr eləyir ki:
– Bu saat buna yüz çubuq vur!
Molla gülür. Teymur daha da qəzəblənib qışqırır:
– Nəyə gülürsən? Əmrimə əməl elə! Bu saat buna beş yüz çubuq vur! Molla lap ucadan gülür. Teymur cin atına minir. Qışqırır ki:
– İndi ki, belə oldu, gərək bu saat buna min çubuq vurasan. Molla qəh-qəh çəkib gülür. Teymur dəli kimi yerindən qalxır ki:
– Mənə gülürsən?
Molla deyir:
– Xeyr, qibleyi-aləm! Mənim həddim nədi sənə güləm. Mən Allaha gülürəm ki, necə olub da sənin kimi çubuq dadı bilməyən, haqq-hesabdan başı çıxmayan bir adamı padşah eləyib. Yoxsa bir adama da min çubuq vurarlar?"
"Teymur Ləng sarayında olan əyanların, vəzir-vüzəranın Molla Nəsrəddini görməyə gözləri yox idi. Onlar hər yol ilə çalışırdılar ki, Mollanı Teymurun gözündən salsınlar. Amma hər dəfə də özləri daha gülünc vəziyyətə düşürdülər. Bir gün də bunlardan bir neçəsi Teymuru inandırmağa çalışır ki: Molla Nəsrəddinin ağzından yaman pis iy gəlir. Elədir ki, heç yanında dayanmaq mümkün deyil. Təsadüfən, bunlar elə bu söhbətdə ikən Molla gəlib çıxır.Teymur baxır ki, bayaqdan tutuquşu kimi danışan vəzirlər, əyanlar Molla Nəsrəddini görcək lal oldular. Rəngləri də sap-sarı saraldı. Məsələni aydınlaşdırmaq üçün üzünü Mollaya tutub deyir:
– Gəl görək, Molla! Bunlar deyirlər ki, sənin başına təzə bir iş gəlib.
Molla deyir:
– Bunlar hamısı mənim əziz dostlarımdır, qibleyi-aləm! Yalan danışmazlar. Buyurun görək, nə deyirlər? Mənim başıma gələn təzə iş nədir?
Teymur deyir:
– Deyirlər ki, sənin ağzından pis iy gəlir.
Molla deyir:
– Bəli, qibleyi-aləm sağ olsun! Doğru deyirlər. Bunların ki, indiyə kimi üfunətli-üfunətli eyiblərini görüb gizlətmişəm, heç bir yerdə deməyib ürəyimə salmışam, indi ürəyim o qədər dolub ki, iysi, qoxusu ağzımdan gəlir."
"Günlərin birində Teymur Ləng haraya isə basqına hazırlaşır. Ordu yola düşən günü Mollaya deyir:
Molla deyir:
– Mümkün olmadı, qibleyi-aləm! Eşşək qoymadı ki, qoymadı. Deyir, nədən qibleyi-aləm səndən ayrı dura bilmir, mən də ayrı dura bilmərəm. Hara getsən gərək mən də gedəm. Teymur başa düşür ki, Molla daşı hara vurur, camaat içində açıbağartmaq istəmir. Deyir:
– Yaxşı, görürəm boynunda kaman var. Amma deyəsən oxun yoxdur.
– Xeyir, yoxdur.
Teymur deyir:
– Bəs düşmənə nə atacaqsan?
Molla deyir:
– Onların atdıqları oxları götürüb özlərinə atacağam.
Teymur deyir:
– Qəribə ağılsız adamsan... Bəlkə düşmən heç bizə ox atmadı?
– Düşmən bizə ox atmasa, demək dava da olmayacaq da... Onda daha oxu neyləyirəm?"
"Günlərin birində Teymur Ləng, Molla Nəsrəddini əsgərlərin təlim
keçdikləri meydana aparır. Molla görür ki, əsgərlər ox ilə nişana atırlar.
– Molla, heç ömründə ox atmısanmı?
Molla “atmamışam” deməyə utanıb:
– Mən çox yaxşı nişançı idim. İndi qocalmışam, daha atmıram –
deyir.
Teymur bu sözü Molladan eşitcək, əmr eləyir, ona bir ox verirlər.
Molla nə qədər üzr istəyirsə, mümkün olmur. Axırda çar-naçar nişan
alıb atır. Ox nişanədən bir on-on beş addım o tərəfə gedir. Molla özünü
çaşdırmayıb deyir:
– Sizin sərkərdə, bax, belə atır.
İkinci oxu götürüb atır. Yenə də nişanəni vura bilmir. Yenə də
özünü tox tutub deyir:
– Sizin müşavir də bax, belə atır.
– Bax, Molla Nəsrəddin də belə atır."
"Deyirlər ki, günlərin birində Teymur Mollanın oğlunu saraya gətirtdirir.
Baxır ki, uşaq lap atasına oxşayır. Boy-buxunu, sir-sifəti,
ağız-burnu lap Molla Nəsrəddindi ki, durub. Fikirləşir ki, görəsən
uşaq sözdə-söhbətdə də atasına çəkib, ya-yox? Çıxarıb ona bir qızıl
bağışlayır. Mollanın oğlu qızılı əli ilə itələyir. Teymur soruşur:
– Niyə almırsan?
Uşaq deyir:
– Anamdan qorxuram. O, mənə tapşırıb ki, küçədə tanımadığım
əmilərdən pul almayım.
Teymur deyir:
– Ay sağ ol, ancaq mən ananın dediyi o küçələrdəki əmilərdən deyiləm.
Mən padşaham.
Uşaq deyir:
– Mən görürəm ki, sən padşahsan. Ancaq anam inanmaz ki, sən
Teymur soruşur:
– Niyə inanmır?
Uşaq deyir:
– Ona görə inanmaz ki, padşah pul bağışlayanda bircə dənə bağışlamaz,
çoxlu-çoxlu bağışlar."
"Qış axşamlarından birində Molla məhəllədəki çayçı dükanına gedir.
Fikir verib görür ki, dükanın küncündə bir cavan oğlan oturub, amma
elədi, elədi ki, elə bil qəm dəryasına batıb. Molla maraqlanıb cavana
yaxınlaşır, bir az ordan-burdan söhbət eləyəndən sonra soruşur:
– Qardaş, de görüm, sənə nə dərd üz verib ki, belə qəm dəryasına
batmısan?
– Molla əmi, səndən ayıb olsa da, mən filan tacirin qızına aşiq olmuşam.
Qız da məni sevir. İkimiz də bir-birimizə söz verib əhdpeyman
bağlamışıq. O, dövlətli tacir qızıdı, amma mən, necə ki görürsən,
yoxsul bir oğlanam. Çox götür-qoy eləyəndən sonra axırı dünən
getdim tacirin yanına ki, bəs, qızını ver mənə. Tacir bir altdan yuxarı
mənə baxıb dedi:
– Qızımı nə qədər sevdiyini gərək sübut eliyəsən. O da belə olar
ki, gərək çayda buzu sındırıb girəsən soyuq suyun içinə. Ta səhərə qədər
orada qalasan. Əyər bunu eləsən onda qızı sənə verərəm.
qaranlıq düşdü.Gəldim çayın kənarına. Buzu sındırıb boğazacan
girdim soyuq suyun içinə. Qar yağırdı, külək vıyıldayırdı, bir soyuq
var idi ki, day nə deyim. Düz sübhə qədər qaldım suyun içində. Elə ki,
səhər açıldı, sudan çıxdım, üz qoydum tacirin evinə. İçəriyə girib dedim:
""Tacir, əl-əhdü minəl-vəfa. Mən şərti yerinə yetirdim, sən də
vədinə əməl eylə. Tacir yenə də bir altdan yuxarı mənə baxıb dedi:""
– Yalan deyirsən. Sübut elə ki, sən doğrudan da səhərə qədər suda
Mən and-aman eləyib dedim:
– Vallah, billah, qalmışam. Hətta o uzaq kəndlərin birində bir pəncərədə
bir şam da yanırdı.
Tacir gülüb dedi:
– Demək, şərtimiz pozulub. Sən gözünlə işığa baxıb qızınıbsan.
baxmaqla adam qızına bilərmi?"" – kar eləmədi ki, eləmədi. Mən işi
hakimə verdim. Bilmirəm hakimlə gedib nə çuğullaşdı, nə çuğullaşmadı,
hakim də onun dediklərini təsdiq eyləyib məni çıxardıb qovdu.
İndi işim olub belə ahü-zar.
Molla əvvəldən axıra kimi diqqətlə qulaq asıb cavana deyir:
– Sabah axşam mənə qonaqsan. Gəlməmiş olma!
Molla durub oradan bir baş Teymur Ləngin hüzuruna gedir. Baş
əyib deyir:
– Qibleyi-aləm, sabah axşam mənə qonaqsınız.
Oradan gedib həmən hakimi, həmən taciri də çağırır. Bəli, sabah
olur. Teymur, hakim, tacir və başqa dəvət olunmuşlar gəlirlər. Molla
bunları yaxşıca qəbul eləyir, əyləşdirir, özü haraya isə çıxıb gedir.
Teymur ətrafa göz gəzdirib görür ki, nə ocaq yanır, nə qazan qaynayır.
Qalır məəttəl ki, bu necə qonaqlıqdır... Qərəz, bir-iki saat gözləyirlər,
Molla gəlmir. Axırda Teymur arvadı çağırıb soruşur:
– Ay bacı, bəs Molla hara getdi?
Arvad deyir:
– Bağçanın dibində sizin üçün plov bişirir. Teymur qonaqları da
Teymur soruşur:
– Molla bu nədir? Burada nə qayırırsan?
Molla çox sakit deyir:
– Qibleyi-aləm sağ olsun! Su asmışam, gözləyirəm qaynasın, sizin
üçün plov bişirim.
– Adə, sən özünü dolamısan, ya bizi? Buradan da oraya isti dəyib
su qızar?
Molla ondan də bərk hirslənib deyir:
– Bəs iki ağaclıqda yanan şama baxmaqla da bədən qızar ki, sən o
hökmü çıxarıbsan?
Teymur soruşur: ""bu nə məsələdir?"". Molla əhvalatı ona danışır,
qızı alıb oğlana verir."
"Günün birində Teymur Ləng Mollaya deyir:
– Molla, saraya bir münəccim lazımdır, tapa bilmirik. Sənin əlindən
munəccimlik gəlməz?
Molla deyir:
– Gələr, amma arvadla birlikdə.
Teymur soruşur:
– Bu nə deməkdi?
Molla deyir:
– Dövr-qədimdən bizim arvadın sözü ilə mənim sözüm həmişə
tərsinə olur. Məsələn, mən axşam havaya baxıb deyəndə ki, sabah yağış
yağacaq, arvad hökmən baxıb deyir yağmayacaq.
Özü də sözü ki, dedik, üstündə möhkəm dururuq. Öldü var, döndü
yoxdur. O deyəndə ki, məsələn, bu il taxıl yaxşı gələcək, mən deyirəm
gəlməyəcək. Neçə ildi ki, fikir vermişəm, həmişə ya onun dediyi olur,
ya da mənim. Üçüncü cür heç olmur. Odur ki, arvadla mən ikimiz bir
münəccim ola bilərik."
"Bir axşamüstü Molla öz bostanında qovun dərirmiş. Üç nəfər adam
gəlib salam verir. Molla salamı aldıqdan sonra tez bir qovun kəsir ki:
– Buyurun, qovun yeyin!
Qonaqlar yeyib doyandan sonra dururlar ki, getsinlər, Molla deyir:
– Qovunlardan seçin, götürün, uşaqlara da aparın!
də əlləşə-əlləşə üç qovun götürür. Molla tez üç qovun götürən qonağa
təzim edib deyir:
– Padşah sağ olsun! Sənə öz vəzir-vəkilinlə mənim bostanıma xoş
gəlmisən!
Qonaq heyrətlə soruşur:
– Sən nədən bildin ki, mən padşaham, bunlar da vəzir-vəkil?
– Müftəxorluğunuzun dərəcəsinə görə."
"Günlərin birində Mollanın arvadı başqa arvadlarla bərabər göldə
paltar yuyurmuş. Bu tərəfdən şəhərin hakimi də öz yaxın adamları ilə
buradan keçirmiş Göldə başı-gözü açıq arvadları görüb dayanır, başlayır
bunlara baxmağa.Mollanın arvadı işi belə görəndə ağzını açıb gözünü
yumur; dişinin dibindən çıxanı bunlara deyir. Hakim görür ki,
yox əgər bir az da dayansa, lap biabırçılıq olacaq. Arvadın nam-nişanını
bilib çıxıb gedir.
Oradan-buradan öyrənir ki, arvad Mollanın arvadıdır. Sabahısı
Mollanı yanına çağırıb soruşur:
– Molla, filan arvad sənin arvadındır?
Molla deyir:
– Bəli, mənim arvadımdır, necə?
Hakim deyir:
– Get, onu buraya gətir!
Molla soruşur:
– Hakim, başına dönüm, nəyinə lazımdır mənim arvadım?
Hakim deyir:
– Ona sözüm var, get tez gətir!
Molla deyir:
– Hakim, qurbanın olum! Cəsarət eləyirəm... Olmaz ki, o sözü sən
mənə deyəsən, mən gedim arvadıma deyim?"
– Molla, bu dünyada ən çox kimi sevirsən?
Molla deyir:
– Mənim qarnımı doyuranı.
Tacir deyir:
– Demək, əgər mən sənin qarnını doyursam, məni hamıdan çox
sevərsən, eləmi?
Molla deyir:
– Məhəbbət ki var, əgər ilə, məgər ilə olmaz. Gərək göz görə, ağız
dada, qarın doya, könül sevə."
"Hələ cavan vaxtlarında bir müddət Mollanın əli çox aşağı düşür.
Elə olur ki, lap gündəlik çörək puluna möhtac qalır. Belə günlərin birində
birisi gəlir ki:
– Mən bir adamın boynuna şər atmışam ki, mənə yüz pud buğda
on manat pul verərəm.
Molla deyir:
– Yox, qardaş, yüz pud buğda üçün on manat azdı. İyirmi manat
ver, gedim.
Kişi deyir, Molla deyir, axırda kişi on beş manata razı olur. Mollanı
götürüb qazının yanına gətirir.
Qazı qabaqca tələbkarı danışdırır, axırda Molladan soruşur:
– Sən şahidsənmi?
– Bəli.
Qazı deyir:
– Özün gözünlə görübsənmi?
Molla deyir:
– Bəli.
Molla deyir:
– Gözümlə görmüşəm ki, bu kişi bu kişiyə yüz pud arpa borc verdi.
Qazı deyir:
– Bəs bu deyir buğda, sən deyirsən arpa?...
Molla deyir:
– Yaxşı eləyib deyirəm arpa... Xəsislik eləməyəydi, buğda deyəydim.
Qazı görür, deyəsən, burada iş var. Soruşur:
– Nə xəsislik?
Molla deyir:
– Mənim bu günlər əlim aşağı idi. Bu kişi gəldi ki, gəl gedək mənə
yalandan şahidlik elə, sənə on manat pul verərəm. Mən iyirmi manat
istədim. O, on beş manatdan yuxarı qalxmadı. Mən də ürəyimdə dedim
ki, indi ki o xəsislik eləyir, mən də buğda əvəzinə arpa deyəcəyəm."
"Bir axşamüstü Molla çöldən qayıdırmış. Bir də görür ki, küçədə iki
uşaq bir-biri ilə dalaşır. Yaxınlaşıb baxır ki, uşaqların əllərində bir
qarğa var, o çəkir o tərəfə ki, mənimdi, bu çəkir bu tərəfə ki, mənimdi.
Mollanın qarğaya yazığı gəlir. Soruşur:
– Nə olub? Niyə savaşırsınız?
Uşaqlardan biri deyir:
– Mən gördüm ki, bu qarğa uçub qondu, bax, bura, yuvasına. Buna
dedim. Sonra yatdım ayağının altında, çıxıb tutdu. İndi deyir qarğa mənimdi.
– Əlbəttə, mənimdi. Bacarırdın özün tutaydın da...
Molla baxır ki, uşaqlar qarğanı öldürəcəklər. Bir-iki şahı pul verib,
qarğanı əllərindən alır, deyir:
– Qarğa yazıqdı, verin buraxım, uçsun getsin. Əvəzində götürün bu
pulu, gedin halva alın yeyin!
Uşaqlar pulu alıb sevinə-sevinə, halvaçı dükanına tərəf qaçırlar.
Molla da qarğanı buraxır.
Qarğa bir-iki qanad vurub qonur yaxında otlayan bir camışın
belinə. Molla baxıb deyir:
– Afərin qarğa! Lap alıcı quş imiş ki... Gör nə boyda şikar ovladı.
Yavaşca yaxınlaşıb qarğanı tutur, alıcı quş kimi əlinə alır, camışı
da qabağına qatıb evə gətirir.
Qaranlıq düşənə yaxın camış sahibi soraqlaşa-soraqlaşa gəlib
çıxır ki:
Molla deyir:
quş buraxıb şikar ovlayıblar. Bu da mənim şikarımdı, quşumu buraxmışam,
ovlayıb.
Kişi deyir, Molla deyir, işləri düşür qazıya. Qazı Mollanı çağırtdırır
ki:
– Niyə kişinin camışını vermirsən?
Molla deyir:
– Qazı ağa, xoşbəxtlikdən burada heç kəs yoxdu, ikimizik. Qulaq
as, gör, nə deyirəm. Hesablamışam ki, bu camışın südündən ayda on
girvənkə yağ çıxacaq. Bu yağın hər ay beş girvənkəsi sənin, beş girvənkəsi
da şikar eləyə bilərsən, ya yox?
Qazı deyir:
Molla çıxıb gedir. Bir neçə gündən sonra qazı camış sahibini də
çağırır, Mollanı da. Kitabdan-kitaba, qanundan-qanuna salıb, sübut
eləyir ki, camış çatır Mollaya.
Günlər dolanır, həftələr keçir, ay gəlib başa çatır. Qazı Mollaya sifariş
göndərir ki, yağı gətirsin.
Molla camışın nəcisindən bir küpə doldurur, ağzına da iki barmaq
qalınlığında yağ qoyub gətirir qazıya.
Qazı deyir:
– Molla, o biri aylar yadından çıxar ha...
Molla deyir:
– Arxayın ol! Hər ay bu yağdan belə bir küpə gətirəcəyəm
yeyəsən.
Molla çıxıb gedən kimi qazı küpəni açır. Bir barmaq, iki barmaq...
Bir barmaq da vurub ağzına qoyanda baxır ki, dadı ayrı cür oldu. Baxıb
görür nə... Küpə doludu camış nəcisi ilə. Hirs vurur qazının təpəsinə.
– Molla sən indi işi o yerə çatdırıbsan ki, mənə camış nəcisi yedirdirsən?
Molla deyir:
– Əvvəla, bunu mən yedirtmirəm, qazı ağa, sən özün yeyirsən.
qanundan-qanuna salıb, qarğanı tərlan elədin, camışı şikar."
"Günlərin birində Molla azarlayır. Gedib haradansa bir həkim tapıb
gətirirlər. Amma bu həkimin çox uğursuz dili var imiş. Ağzına heç
xeyir söz gəlməzmiş. Bir az Mollanın ora-burasına baxandan sonra
– Molla, özün çox yaxşı bilirsən ki, ölüm Allah əmridi. Bir gün ki
yaranmışıq, bir gün də öləcəyik. Mən ki, belə görürəm, sən, deyəsən,
bu azardan qalxmayacaqsan. Odur ki, yaxşısı budur, arvad-uşağını çağırıb
vəsiyyətini eləyəsən.
Molla arvad-uşağı çağırır. Elə ki hamı yığılır, Molla deyir:
Qulaq asın, vəsiyyət eləyirəm. Mən ölsəm də, qalsam da bu vəsiyyəti
yadınızdan çıxarmayın! Bundan sonra mənim evimə it də gətirə
bilərsiniz, qurd da gətirə bilərsiniz, amma bu bayquşu bir də buralara
qoymazsınız."
Qazı şikayətə qulaq asır. Məlum olur ki, bu üç nəfər şərikli dənə
eşşək alıblar, indi bölə bilmirlər. Ona görə bölə bilmirlər ki, şəriklərdən
biri pulun yarısını verib, biri üçdən birini verib, üçüncü də doqquzdan
birini verib.
Qazı nə qədər əlləşir, vuruşursa, on yeddi eşşəyi bu şəriklərin arasında
bölə bilmir. Axırda əlacsız qalıb yenə də Molla Nəsrəddini çağırır.
Molla eşşəyini minib qazının hüzuruna gəlir. Şikayətə diqqətlə
qulaq asır. Sonra şikayətçilərdən soruşur:
– Siz bu eşşəkləri necə bölüşdürmək istəyirsiniz?
– Biz istəyirik ki, hər şərik qoyduğu pula görə pay alsın, eşşəklər
də salamat qalsın. Qazı bu bölgünü apara bilmir.
Molla ayağa qalxıb deyir:
– Gedək eşşəklərin yanına.
Hamı bir yerdə çıxırlar çölə. Molla öz eşşəyini də qatır bu
eşşəklərə. Eşşək olur on səkkiz. Sonra başlayır bölməyə. Şəriklər deyirlər:
çəkəsən? Sən elə böl ki, bizim eşşəklərimiz özümüzə çatsın.
Molla gülüb deyir:
– Molla Nəsrəddin o qədər axmaq deyil ki, öz eşşəyini sizə verə.
Bir balaca səbrinizi basın, bu saat sizinkilər sizin olacaq, mənimki də
özümə qalacaq.
Sonra üzünü birinci şərikə tutub deyir:
– Deyirsən ki, pulun yarısını sən veribsən, eləmi?
Şərik deyir:
– Bəli.
Molla eşşəklərdən doqquzunu ayırıb ona verir ki:
– Al, bu sənin payın.
Sonra ikinci şərikə deyir:
– Sən də ki, pulun üçdən birini veribsən, eləmi?
Şərik deyir:
– Bəli.
Molla deyir:
– Demək ki, altısı da sənə çatır, düzdümü?
Kişi deyir:
– Bəli, hələ bir az da artıq olur.
Sonra Molla üçüncü şərikə deyir:
– Sən də ki, pulun doqquzdan birini veribsən. On səkkizin doqquzdan
biri eylər iki. Elədirmi?
Üçüncü şərik deyir:
– Bəli, elədir.
Molla yerdə qalan iki eşşəyi də ona verir, özü də öz eşşəyini minib,
"Yenə də bir gün qazının yanına iki nəfər gəlir. Aydın olur ki,
pulunun üç payını biri vermiş imiş, bir payını biri. Dəvəni işlədib
qazancını da qoymuş olduqları pula görə bölürmüşlər. Günün birində
dəvə çaydan keçəndə batıb ölür. İndi pulun üç payını verən şərik tutub
bir pay verən şərikin yaxasından ki:
– Mənə səndən çox zərər dəyib. Gərək bir pay pulu verəsən.
O biri şərik də yoxsulun biri olduğuna görə verə bilmir.
Qazı yenə də nə qədər əlləşirsə, məsələni həll eləyə bilmir. Ona
görə həll eləyə bilmir ki, yoxsul şərik deyir:
– Düzdü, dəvənin pulunun üç payını o qoymuşdu. Ancaq indiyə
kimi qazancın da üç payını həmişə o götürüb.
Qazı yenə də Molla Nəsrəddini çağırır. Molla şikayətə qulaq asır.
Baxır ki, yoxsul şərik heç dinib-danışmır. Amma ikinci varlı şərik
salıb lap həyasızlığa. Elə çalışır ki, şərikindən birtəhər pul qoparsın.
Ona görə də soruşur:
– Xeyr. Yox idi.
Molla varlı şərikə deyir:
Dəvənin də ki, ağır hissəsi, yəni üç payı sənin imiş, bir payı bunun.
Demək ki, dəvənin batmağına sənin payının ağırlığı səbəb olub, Odur
ki, sən onun qoymuş olduğu pulu özünə qaytarmalısan.
Şərik deyir:
– Xeyr, mənim payım ağır-zad deyildi.
Molla deyir:
– Çünki mən artıq pul qoymuşdum.
Molla deyir:
– Demək ki, sənin payın ağır imiş.
Qazı baxır ki, deyəsən, Molla düz deyir. Varlı şərikdən bir az da
pul alıb yoxsul şərikə verir."
"Günlərin birində Molla öz oğlu ilə birlikdə gəmiyə minib haraya
isə gedirmiş. Yolda bərk tufan başlayır. Ləpələr gəmini alma kimi
atıb-tutur. Dəniz görməmiş Molla üzünü göyə tutub deyir:
– Ya pərvərdigar, sən bu tufanı sakit elə, biz buradan salamat qurtaraq,
nəzir eləyirəm ki evimizə çatan kimi məsciddə, bax, bu dor
Oğlu bir atasına baxır, bir dor ağacına baxır, deyir:
– Ata, sən bu dor ağacı boyda şamı haradan tapacaqsan ki, yandırıb
məscidə qoyasan?
Molla tez oğlunun ağzını tutur ki:
– Kəs səsini, eşidər, başa düşər. Qoy tufanı yatırtsın, salamat qurtaraq,
sonra nəzirin dalından qaçmaq asandır."
"– Bir gün bir nəfər molla, necə olursa, məscid həyətində dəstəmaz
alanda çarhovuza düşür. Çarhovuz dərin imiş, molla da üzmək
bilmirmiş. Molla batır, çıxır, qışqırır. Camaat yığılır. Hər nə qədər qışqırırlarsa:
Molla, əlini ver, çəkib çıxardaq, – molla heç kəsə əlini vermir.
Özü də batır, çıxır, az qalır boğulsun. Camaat qalır məəttəl. Bu
– Molla, molla, tut əlimdən çıxardım səni.
Molla Nəsrəddin bu sözü deyib əlini uzadır, molla onun əlindən
tutub çıxır. Adamlar qalırlar məəttəl ki, bu necə işdir. Bir nəfər molladan
xəbər alır:
– Niyə bu qədər adam hər nə qədər qışqırdısa, əlini vermədin,
Molla Nəsrəddin ""tut"" deyən kimi o saat əlini uzatdın?
Molla dinmir. Molla Nəsrəddin onun əvəzində cavab verib deyir:
– Camaat, təəccüb eləməyin. Siz buna deyirdiniz ki: ""Molla, ver
əlini səni çıxardaq"". O da əlini sizə vermirdi. Amma mən dedim:
Molla, al, tut əlimdən. O da əlini verdi. Məsələ burasındadır ki, bu
molla tayfası ""ver"" sözünə öyrəşməyib, ""al"" sözünə öyrəşib."
"Mollanın bir dəvəsi var imiş... Günlərin birində dəvə azarlayır.
Başı çıxanlar baxıb deyirlər ki, öləcək.
Molla deyir:
– İndi ki, öləcək, mən də onu Allah yolunda qurban kəsəcəyəm.
Molla dəvəni qurban kəsir. Bundan sonra haraya gedirsə, ayrı heç
bir söhbət eləmir. Ancaq elə Allah yolunda dəvəsini qurban kəsdiyindən
danışır. Axırda deyirlər:
– Ay Molla, indi böyük bir iş olmayıb ki, sən də Allah yolunda bir
dəvə qurban kəsibsən? Baş-qulağımız getdi axır... Bir toyda deyirsən,
bir qonaqlıqda.
verib, daha gün yoxdur ki, mollalar o barədə danışmasınlar. İşi o yerə
çatdırıb ki, götürüb hələ bir Qurana da yazdırıb. Mən o boyda dəvə
kəsmişəm, danışmayım?"
"Bir gün Molla hamama gedir. Hamamda heç kəs yox imiş. Bir tərəfdən tək özü, bir tərəfdən də ki, isti hamam... Molla başlayır oxumağa. Bir ağız, iki ağız, baxır ki, elə əməlli başlı səsi var. Özözünə
deyir:
– Mənim ki, belə gözəl, məlahətli səsim var, niyə bunu camaatdan gizlədirəm? Sabahısı günorta vaxtı gəlib çıxır minarəyə, əlini qulağının dibinə qoyub başlayır azan verməyə. Əslində də Mollanın səsi çox nahamvar imiş. Başlayır cır-cır cırıldamağa. Minarənin dibindən keçən qulağını tutub qaçır. Axırda bir nəfər özünü saxlaya bilməyib qışqırır ki:
– Neyliyim ki, zalım oğlu minarə tikən bunun başında bir hamam qayırmayıb. Ola idi hamam, mən azan deyəydim, sən də mənim səsimin məlahətinə baxaydın."
"Molla bir gün səhər dua eləyib deyir:
– Allah, indiyə kimi mən səndən heç nə istəməmişəm. İndi istəyirəm
dənə qızıl yetir.
Bir tərəfdə oturub ərinə qulaq asan arvadı soruşur:
Molla deyir:
– Yox, şərtimiz var. Lap doxsan doqquz da olsa, götürmərəm.
Sən demə, bu söhbəti Mollanın çox dövlətli bir qonşusu eşidirmiş.
Mollanı ələ salmaq məqsədilə sabahısı səhər tezdən yerindən durub,
bir kisəyə düz doxsan doqquz qızıl qoyub ağzını bağlayır, gətirib Mollanın
bacasından içəriyə salır. Molla bir də baxır ki, bacadan bir kisə
düşdü. Tez götürüb açır, baxır nə... içi qızılnan dolu. De, başlayır saymağa.
Sayhasay-sayhasay, görür ki, düz doxsan doqquz dənədir. Heç
halını pozmayıb deyir:
– Zərər yoxdur, doxsan doqquzunu yetirən birini də yetirər.
Molla qızılı qoyur cibinə. Dövlətli qonşu işi belə görüb tez damdan
enib gəlir ki:
– Aşna, ver qızılları.
Molla soruşur:
– Nə qızıl? Sarsaqlamısan-nədi? Mən sənə qızıl-zad borcluyam?
Dövlətli deyir:
– O qızıllar ki, bacadan düşdü, mən atmışdım. Sənin səhər duanı
eşitdim, sözünün üstündə durub-durmayacağını yoxlamaq istədim.
Molla deyir:
– Mən nə dua eləmişəm, nə də bacadan qızıl düşüb. Bu qızılları ki,
sayırdım, o mənim arvadımın dədəmalısıdır. Dünən alıb gətirib.
Qərəz, mübahisə uzanır. Kişi görür ki, Molla qızılı verməyəcək,
yaxasından tutur ki:
– Dur, gedək qazıya.
Molla deyir:
– Gözüm üstə! Mən qazının yanına getməkdən boyun qaçırmıram.
Ancaq qoca adamam, piyada gedə bilmərəm. Gərək mənə bir yaxşı
qatır verəsən, minəm gedəm.
Dövlətli qızılların dərdindən gedib bir yaxşı qatır gətirib verir ona.
Molla qatırın gəldiyini görüb deyir:
– Balam, arvad gecə cübbəmi yuyub, yaşdır. Mən gedə bilməyəcəyəm.
geyir, qatırı minir, düşürlər yola. Dövlətli qazının yanında əhvalatı danışıb
qızılları istəyir. Qazı üzünü Mollaya tutub soruşur:
– Molla, sən nə deyirsən?
Molla deyir:
– Qazı ağa, əvvəl-əvvəl bir bundan soruş görək ağlı başındadır, ya
yox?
Dövlətli hirslənir ki:
– Bu nə sözdür? Əlbəttə, başımdadır.
Molla deyir:?
qızıl salar?
Dövlətli yenə əhvalatı başdan danışıb, Mollanı yoxlamaq istədiyini
deyir. Molla başlayır danışmağa ki:
– Qazı ağa, bu qızıllar mənim arvadımın dədəmalısıdır. Mən səhər
onları sayanda, yəqin bu görüb, indi də əlimdən almaq istəyir. Bu tacir
tayfası elə həmişə belə göygöz olur. Mən qorxuram hələ bu başlıya ki,
mənim mindiyim qatır da bununkudur.
Dövlətli deyir:
Molla deyir:
– Gördün qazı ağa!.. Mən sənə deyirəm ki, bunun başına hava gəlib,
mənimdir.
Dövlətli lap özündən çıxır ki:
– Əlbəttə, mənimdir.
Molla çox sakit deyir:
– Di, qazı ağa, özün münsif ol, ədalətini göstər!
Qazı dövlətlinin doğrudan da dəli olduğunu yəqin eləyib, çıxardıb
Dostlarından biri soruşur:
– Molla, bu nə alverdir? Sən ki, bunda zərər eləyirsən.
Molla cavab verir:
– Zərərin eybi yoxdur. Mən bunu gözə görünmək üçün eləyirəm.
Qoy desinlər ki, Molla da tacir olub."
"Bir gün Molla bazarda bir tutuquşu satana rast gəlir. Soruşur:
– Bu nədir?
Deyirlər:
– Tutuquşu.
Soruşur:
Kişi deyir:
– Əlli manat.
gətirir. Soruşurlar:
Deyir:
– Beş yüz manat.
– Ay Molla, dəli olmamısan ki? Hinduşka da beş yüz manata olar?
Molla tutuquşunu göstərib deyir:
– O boyda quşu əlli manata satır, heç bir söz demirsiniz. Mən qoyun
boyda hinduşkanı beş yüz manata deyirəm, hələ bir məni danlayırsınız
da... Mənim hinduşkam lap azı bir otuz dəfə ondan böyük olar,
ya yox?
Deyirlər:
– Ay Molla, axı o tutuquşudur.
Molla deyir:
– Nə olsun? O tutuquşudu, bu da hinduşkadı.
Deyirlər:
– Axır, o adam kimi danışır.
bilmirsiniz ki, danışmaq gümüşdürsə, danışmamaq qızıldır."
"Xəsis adamlardan biri ilə Mollanın mübahisəsi düşür. Çox deyişmədən,
söz güləşdirmədən sonra, axırı xəsis Mollaya deyir:
– Hər nə deyirsən, de! Amma hər halda bu pul zəhrimar elə şeydi
ki, hamı onu sevir. Hətta lap sən özün də sevirsən.
– Düzdü, sevirəm. Ancaq bu sənin sevməyindən deyil. Mən pulu
onun üçün sevirəm ki, məni sənin kimi adamlara möhtac olmaqdan
xilas eləyir."
"Günün birində Molla özünü çox pis hiss eləyir. Başı hərlənir, gözləri
qaralır, elə halsızlaşır ki, tərpənə bilmir. Birtəhər özünü həkimin
– Həkim, özümü çox pis görürəm. Bir mənə bax, görək dərdim
nədi?
Həkim Mollanı yoxlayıb deyir:
– Molla, sənin heç bir dərdin-zadın yoxdu. Acsan, ona görə belə
olmusan. Əyləş, mənimlə bir yerdə nahar elə, hamısı düzəlsin.
Molla əyləşir, doyunca yeyir, içir. Baxır ki, doğrudan da düzəldi.
Durub gedəndə deyir:
– Həkim, sən doğrudan da həkim imişsən. Dərdi də tapırsan, dərmanını
da verib xəstəni elə o saat sağaldırsan. Bizim evdəkilərin hamsında
bu xəstəlik var. Gedirəm bu saat bütün külfəti tökəm bura."
"Başqa məmləkətlərin birindən Teymur Ləngin yanına bir alim gəlir;
tərcüməçi vasitəsilə bir çox söhbət etdikdən sonra, bu məmləkətin
alimləri ilə görüşmək istədiyini bildirir. Teymur bütün alimləri yıgır.
Ancaq bu alimlərdən heç biri bu əcnəbi alimlə mübahisəyə girişməyə
cəsarət eləmir. Axırda bunların bu qədər qorxduqlarını görən Molla
mübahisəni öz boynuna götürür. Məclis qurulur. Əcnəbi alim yerdə bir
dairə çəkib üzünü Mollaya tutur. Molla bir az fikirləşib dairəni iki yerə
bölür. Görür alim danışmır. Bir cızıq da çəkib bölür dörd yerə, üç hissəsini
özünə tərəf çəkir, bir hissəsini isə əcnəbi alimə verir kimi hərəkət
eləyir. Əcnəbi alim razılaşır. Bundan sonra alim əlini, arxası yerə
doğru yumulu bir vəziyyətdə tutaraq Molladan cavab gözləyir. Molla
da əlini tamamilə bunun əksinə, yəni barmaqlarını yerə doğru tutmaqla
cavab verir. Alim buna da razı olur. Üçüncü dəfə alim özünü işarə
çıxardır və qollarını quş qanadı kimi çırpır.
Alim gülərək Mollanın əlindən öpür. Molla gedir. Teymur tərcüməçi
vasitəsilə alimə müraciət edərək soruşur:
– Bu işarələrdən biz heç bir şey anlamadıq.
Alim deyir:
– Dünya haqqında fikirlər müxtəlifdir. Mən yerdə o dairəni cızmaqla
fikrini bilmək istədim. Maşallah sizin alimə, tez kürənin ekvatorunu
çəkdi, sonra dörd yerə bölərək üç hissəsinin su, bir hissəsinin quru olduğunu
qeyd etdi. Sonra mən kürə üzərində olan bitkilərin həyatı haqqında
onun fikrini bilmək istədim. Aliminiz buna da doğru cavab verdi.
Bütün bitkilərin hamısının yağış və günəş şüaları vasitəsilə yaşadığını
dedi. Üçüncü sual olaraq mən insanlar və heyvanlar haqqında onun
fikrini bilmək istədikdə o tez, bir yumurta ilə quşların dəxi bu cinsə
Alim getdikdən sonra Teymur Mollanı çağırıb alimlə olan sualcavabı
haqqında soruşur.
Molla deyir:
– Eh, alim... Mən də elə bildim ki, doğrudan da bir dərin adamdır.
O lap sarsaq, qarınqulunun birisiymiş ki... Əvvəl yerdə bir dairə çəkib
mənə dedi ki, ay indi burada bir tava qayğanaq ola idi. Mən də tez yarı
bölüb dedim ki, hamısını sənə verməzlər, biz də varıq. Gördüm aşnam
razı olmur. Tez bir də ortadan bölüb üç payını özüm götürdüm ki,
görməmişlik elərsən belə olar. Kişi gördü ki, qayğanaq əldən gedəcək,
razı oldu. İkinci dəfə əlini göyə tutdu ki, ""bir qazan plovla necəsən"".
Mən də əlimi üzü aşağı tutub dedim: ""üstündə qarası olsa yeyərəm"".
Üçüncü dəfə qarnını mənə göstərib dedi: ""yoldan gəlmişəm,
acam"". Mən də tez cibimdən yumurtanı çıxartdım ki: ""canın üçün, mən
özüm səndən də acam, özü də cibimdə bircə dənə yumurta var, heç üz
vurma, verə bilməyəcəyəm""."
"Günlərin birində özünü şair hesab eləyən, amma, necə deyərlər,
yazmadığı yazdığından yaxşı olanlardan biri Molla ilə görüşüb deyir:
– Bir neçə gündü heç keyfim yoxdu, Molla! Elə bil ki, azarlamışam.
gedirəm baş aça bilmir. Deyirəm bəlkə sən bir çarə dedin.
Molla bir diqqətlə onun gözlərinə baxıb deyir:
– Bu günlərdə təzə şeir yazmamısan ki?..
– Yazmışam.
Molla deyir:
– Özü də hələ heç kəsə oxumamısan, eləmi?
Şair deyir:
– Elədi ki var. Hələ heç kəsə oxumamışam.
Molla əyləşib deyir:
– Oxu, qulaq asaq!
Şair deyir:
– Oxumağa lap həvəslə oxuyaram. Ancaq ki, mən deyirdim ürəyimə
bir dərman deyəsən.
Molla deyir:
– Sən şeri oxu! Dərmanı sonra deyəcəyəm.
Şair başlayır. Çox uzun, özü də çox mənasız bir tartan-partan şeir
– Sənin ürəyini ağırlaşdıran bu şeir idi. Çünki onu hələ heç kəsə
oxumamışdın. İndi ki ürəyini boşaldıb onu yüklədin mənə, daha yüngülləşəcəksən.
şeir yazma! Yoxsa belə şerə hər ürək tab gətirə bilməz."
"Molla bir gün bərk azarlayır. Qohum-qardaşını yanına yığıb vəsiyyət
edir ki:
– Mənə adam boyu dərinlikdə bir qəbir qazarsız... Özümü də başıaşağı
basdırarsız.
Soruşurlar:
– Niyə?
Molla deyir:
– Mən kitablarda oxumuşam ki, qiyamət olanda dünya baş-ayaq
olacaq. Kimdir o zaman zəhmət çəkib özünü düzəldən? İndidən başıaşağı
basdırın ki, dünya baş-ayaq olanda mən ayaq üstə olum."
"Bir gecə Molla arvadı oyadır ki:
– Arvad, dur, işığı yandır, yadıma bir yaxşı şeir düşüb, onu yazım.
Arvad Mollanın istedadına yaxşı bələd olduğu üçün deyir:
– A kişi, sən allah sarsaqlama! Yat aşağı!
Molla deyir:
– Arvad, dur deyirəm sənə. İlhamım gəlib, məni cin atına mindirmə.
Arvad durub işığı yandırır, Molla eynəyini taxır, kağız-qələm
götürüb nə isə yazandan sonra, işığı söndürmək istəyir ki, yatsın, arvad
soruşur:
– A kişi, bir oxu görək, nə yazdın?
Molla həvəslənir, təzədən eynəyini burnuna keçirib deyir:
– Qulaq as, gör nə yazmışam:
Qızıl toyuğun balta dişi.
Arvad deyir:
– A kişi onun dalına yaz ki:
Səni görüm tünbətün gedəsən,
Ay məni bu sarsağa verən kişi!"
"Molla eşidir ki, şah şairlərə çoxlu mükafat verir. Gəlib evə arvadına
deyir:
– Arvad, sən yerini sal, yat, ancaq işığı yana-yana qoy. Mən bu gecə
bir şey yazıb aparacağam padşaha.
Arvad deyir:
– A kişi, sarsaqlama, səndən şeir yazan çıxmaz. Qoy başını, yat!
Arvad nə qədər deyirsə, Molla qulaq asmır ki:
– Yox, arvad, sən bilmirsən, yazacağam.
Arvad yıxılıb yatır. Molla səhərə qədər vurnuxur-vurnuxur, heç bir
şey yaza bilmir. O qədər oturur ki, səhər açılır. Bir də başını qaldırıb
görür ki, gün düşüb evin qabağındakı hamamın günbəzinə. Bu mənzərədən
ilhama gəlib başlayır yazmağa:
Gün düşüb günbəzinə.
Ordan yayılıb bizim kəndə.
Arvad yuxudan durub görür ki, Mollanın keyfi sazdır. Soruşur:
– A kişi, nə oldu?
Molla deyir:
– Arvad, iki misra demişəm.
Arvad da həvəslənir ki:
– Bir de görüm, necə demisən?
Molla yazdığı iki misranı oxuyur:
Gün düşüb günbəzinə,
Ordan yayılıb bizim kəndə.
Arvad deyir:
– A kişi, qoy bir xətt də mən deyim, yaz, apar ver padşaha.
Molla sevincək qələmi götürür ki:
– De görüm!
Arvad deyir:
– Yaz ki:
Goruna od qalansın,
A bu sarsaq kişini əkən dədə!"
"Gecələrin birində Molla fikirləşir ki, bir şeir yazıb şaha aparsın,
bəlkə mükafatdan-zaddan alsın. Fikrini arvadına deyir. Arvad nə qədər
deyirsə ki: ""Səndən şair çıxmaz"", – olmur. Arvad başını atıb yatır.
Molla səhərə qədər əlləşir, vuruşur, axırı ki, iki misra şeir yazır. Elə
ki, qurtarır, daha səhərin açılmasını gözləməyib, ala-qaranlıqdan kəsir
sarayın qapısını ki:
– Şaha deyin, şeir gətirmişəm.
Molla deyir:
– Gedin oyadın yaxşı şeirdi. Sonra əldən çıxar, şah dərinizi soyar.
Şah da şeir maraqlısı imiş. Ona görə də saray adamları ""sonra acığı
tutar"" – deyə gedib oyadırlar. Şah geyinir, taxta oturub Mollanı çağırtdırır:
– Hə, oxu görüm, nə yazıbsan?
Molla deyir:
– Şah sağ olsun, qiyamət yazmışam, heç inanmıram ki, bütün dünyanın
Şah deyir:
– Oxu görək!
– Şah sağ olsun! Yazmışam ki:
Bir ilan gördüm bu gün ki, qaldırıb başını göyə,
Bir çubuq vurdum ki, başını əyə.
Şah baxır ki, şeir elə Mollanın özünə oxşayır. Onun ürəyini sındırmamaq
üçün deyir:
– Ay Molla, axı bu zəhrimar şerin vəzni olar, ölçüsü olar. Sənin şerinin
birinci misrası bir arşın, ikinci misrası bir qarış. Belə də şeir
olar?..
Molla şerini ürəyində bir də deyib, baxır ki, doğrudan da ikinci
misra çox qısa olub. Deyir:
– Şah sağ olsun! Mən ki varam, şairəm. Şair də ki var, şeir onun
qısaldar. Yəni bunu mən yazmamışam? İstəyirsən, ikinci misranı da o
qədər uzadım ki, lap birincini də keçsin.
Şah deyir:
Molla deyir:
– Çox asan. Qulaq as uzadım, gör necə uzadıram.
Bir ilan gördüm bu gün ki, qaldırıb başını göyə,
Bir çubuq vurdum ki, başını, şını, şını,
şını, şını, şını, şını, şını...
"Günün birində Teymur Ləng acıqlanır Mollanın üstünə ki:
– O boyda əmmaməni qoymusan başına, amma bir fars dilini də
bilmirsən.
Molla deyir:
– Niyə bilmirəm?
– Bilirsənsə fars dilində bir dənə şeir de, görüm!
Rəftəm bə cayi dağ-dərə,
Gördüm doqquz qurd amədənd.
Birin tutdum, üçün vurdum,
Qalanı meşə mirəvənd."
"Yenə də mədrəsədə oxuduğu günlərin birində müəllim Nəsrəddindən
soruşur:
– Məsdər halı.
Müəllim hirslənir ki:
– Niyə dərsini bilmirsən?
Nəsrəddin başlayır kəkələməyə ki:
– Müəllim, vallah, axtarsan bilirəm, ancaq belə...
Müəllim soruşur:
– Nə ancaq belə?
Nəsrəddin deyir:
– Axı desəm ki, mazidi, iş olacaq uzun. Zəhrimar birdəfəlik
qurtarmır ki... ""Məlumu var, məchulu var, müsbəti var, mənfisi var,
müzəkkəri var, müənnəsi var, təki var, cəmi var. Məsdərdə bunların
başını ağrıtmayam."
"Mollanın çox tənbəl, səliqəsiz bir arvadı var imiş. Ancaq qızı arvadın
lap tərsinə imiş: gözəl, səliqəli bir qız imiş. Odur ki, Mollanın
çayını-çörəyini həmişə o hazırlarmış.
Gün o gün olur ki, qonşu kəndlərin birindən Mollanın qızına elçi
gəlir. Danışırlar, razılaşırlar, Molla qızını ərə verir.
Qız gedən gündən Mollanın da qara günləri başlanır. Nə çay verən
olur, nə çörək hazırlayan olur, nə paltar yuyan tapılır. Molla bir ay dözür,
iki ay dözür, axırda bir gün arvada deyir:
– Arvad, lap o təzə paltarını gey, hazırlaş, gedirik.
Arvad geyinib-kecinib düşür Mollanın yanına.
Molla birbaş arvadı gətirir kürəkəninin yanına ki:
– Qardaş, başına dönüm, mən o qızsız dolana bilmirəm. Gəl, üstündə
də nə deyirsən verim, arvadlarımızı dəyişək."
"Bir gün Mollaya xəbər gətirirlər ki:
– Molla, gəl, arvadın ölüb.
Molla əllərini bir-birinə vurub deyir:
– Pay atonnan, genə məndən qabağa düşdü ey...
Soruşurlar:
Molla deyir:
– Əşi, çoxdan idi ki, azarlı yatırdı. Daha lap zəhləmi tökmüşdü.
Axırda bu gün fikirləşdim ki, gedəm mollanın yanına, boşayam canım
qurtarsın. Gör necə bicdi ki, fikrimi bilib burda da məndən qabağa düşüb,
öldü."
"Molla səhər evdən çıxır ki, bazara getsin, qapıda qonşusuna rast
gəlir.
Qonşu soruşur:
– Ay Molla, səhər tezdən nə olmuşdu sizdə? Yaman səs-küy var
idi. Sonra da birdən yaman tappıltı gəldi. O nə idi elə?
– Heç, elə arvadla balaca bir sözümüz oldu. Arvad hirslənib mənim
cübbəmə bir təpik vurdu. Cübbə idi elə tappatapnan pilləkənlərdən
yumbalanırdı.
Qonşu heyrətlə soruşur:
– Ay Molla, cübbə də pilləkəndən yumbalanarmı?
– Niyə yumbalanmır ki?
Qonşu deyir:
– Yumbalanmaz da... Axı cübbə nədi ki, yumbalana? Özü də elə
tappatapnan.
deyir:
– Canım, çənə döymək nəyə lazımdır? Mən özüm də cübbəmin
içində idim, başa düşdün?"
"Gecə Mollanın uşağı ağlayır. Arvad Mollanı yuxudan oyadır ki:
– Molla, axır biz bu uşağa şərikik. Yarısı sənindi, yarısı mənim. Nə
olar, dur bir dəfə də sən onu ovut!
Molla yorğanı başına çəkib deyir:
– Sən öz payını ovut, işin yoxdur, qoy mənim payımı ağlasın."
"Deyirlər ki, Mollanın oğlunun o qədər də gözəl səsi yox imiş, amma
oxumağa yaman həvəsli imiş. Səhərdən axşamacan, çox zaman da
gecələr, gecə yarıya qədər səsini başına atıb oxuyarmış. Axırda qonşular
– Ay Molla, axı bizim baş–qulağımız getdi. Bu qədər də oxumaq
olar ki, sənin oğlun oxuyur... Belə getsə, axırda yığılıb padşaha şikayət
yazacağıq.
Molla deyir:
– Balam, sizin hərənizin bir-iki itiniz var, səhərdən axşamadək
hürüb, axşamdan səhərədək ulayırlar, mən heç bir söz demirəm. Mənim
bir oğlum var, səsini çox görürsünüz... Yəni bu köpək oğlunun səsi
sizin itlərinizin də səsindən pis oldu?.."
"Bir gün Molla kişmiş yeyirmiş. Bir dostu ona yaxınlaşıb soruşur:
– Molla nə yeyirsən?
Molla deyir:
– Elə.
Dostu soruşur:
Molla deyir:
– Müxtəsər deyirəm də...
Dostu soruşur:
– Nəyi müxtəsər deyirsən?
Molla deyir:
– Sən deyirsən: ""Nə yeyirsən?"". Mən deyəcəyəm: ""kişmiş"". Sən
deyəcəksən ki: ""mənə də ver!"" Mən deyəcəyəm: ""vermirəm!"" Sən deyəcəksən:
niyə? Mən deyəcəyəm ""elə!"" Odu ki, indidən müxtəsər
deyirəm: elə."
"Gecələrin birində arvad Molla Nəsrəddini yavaşca oyadıb
qulağına pıçıldayır ki:
– Kişi, evdə oğru var. Dur qoyma, var-yoxumuzu aparacaq.
Molla baxır ki, doğrudan da evdə oğru var, sandıq olan tərəfdə
əlləşir. Yavaşca arvadının qulağına pıçıldayır.
– Səs eləmə, qaçar. Qoy yaxşı-yaxşı axtarsın. Heç bir şey tapa bilməyib,
axırda gələcək paltarımızı oğurlamağa. Onda tutarıq."
"Günlərin birində Molla bir aylığa səfərə gedir. Vaxt gəlib çatır,
axtarırsa, heç bir adam tapa bilmir ki, evə ya sifariş göndərsin, ya da
bir məktub yazıb gecikəcəyini xəbər versin. Axırda əyləşib bir məktub
yazır, özü də götürüb yola düşür. Necə deyərlər, günə bir mənzil, teyyi-
mənazil, gəlib evlərinə çatır. Qapını döyür. Arvad açıb baxır ki,
Molladı. Tez uşaqları da səsləyib, atılır Mollanın üstünə ki:
– Xoş gəlibsən, ay kişi!
Molla arvadı döşündən itələyib, özü geri çəkilir. Uşaqlar tökülüb
gəlir ki:
– Ata, xoş gəlibsən...
Molla məktubu arvada uzadıb deyir:
– Vallah, baxıram ki, mənimlə görüşmək, öpüşmək istəyirsiniz,
lap ağzımın suyu axır. Bir Allah bilir ki, bu saat sizinlə elə şirin-şirin
gələ bilmirəm, qalmışam uzaqdan sizə baxa-baxa.
Oğlu məktubu açır... Oxuyub görür ki Molla yazır: ""Mən hələ bir
ay da qalmalı oluram"". Deyir:
– Yaxşı, heç olmazsa gəl bir görüşək, de görək nə var, nə yox?
Molla deyir:
– Yox, dədə-baba qanun-qaydasını pozmaq olmaz. Mən bu saat
bir aydan sonra qayıdıb gələrəm, onda görüşərik."
"Günlərin birində Molla Nəsrəddin yelkənli gəmiyə minib səyahətə
çıxır. Yolda şiddətli bir külək əsib gəmini oynatmağa başlayır. Gəmidəkilər
yelkəni bağlamaq üçün dirəyə dırmaşırlar. Molla bunu görüb
deyir:
– A kişilər, bu gəmi dibindən oynayır, əyər oynamamağını istəyirsinizsə,
dibindən bağlayın, daha təpəsinə niyə dırmaşırsınız?"
"Molla yoldaşları ilə bərabər çayda balıq tutmağa gedir. Balıqları
tutub qaba qoyduqca, yoldaşları qəsdən oğurlayıb öz qablarına yığırlar.
Axırda yığışıb getmək istəyəndə Molla baxır ki, qabda bir dənə də balıq
yoxdu. Üzünü çaya tutub deyir:
– Üzümə niyə baxırsan? Boş gəldim, boş da gedirəm. Daha boynuma
minnət-zad qoyma!"
"Molla bir bostana girib qovun-qarpızdan tez-tez dərib çuvala doldurur
ki, aparsın. Bostançı bostanda oğru olduğunu görüb yavaş-yavaş
dal tərəfdən gəlib onu tutur ki:
– Kişi, burada nə qayırırsan?
Molla deyir:
A başına dönüm, dünən gecə əsən o bərk külək məni damda yatdığım
Bostançı deyir:
– Kişi, yalan niyə deyirsən?
Molla deyir:
– Canım üçün yalan demirəm. Niyə, burada nə var ki, mən yalan
deyim? Heç mən boyda kişiyə yalan demək yaraşar?
Bostançı deyir:
– Yaxşı, tutaq ki, səni buraya külək atıb. Bəs bu qovun-qarpızları
kim dərib?
Molla deyir:
– Gördüm külək məni götürüb aparır, onlardan yapışdım ki, bəlkə
dayanıb özümü bir təhər saxlaya biləm. Bədbəxtçilikdən hansına əlimi
atdımsa, qırıldı, qaldı əlimdə.
Bostançı deyir:
– Yaxşı, bəs bunları bu çuvala kim doldurub?
Molla özünü itirməyib cavab verir ki:
– Vallah, elə mən də onu fikirləşirdim ki, sən gəlib çıxdın."
"Molla bir gün bazardan bir qədər şey alıb verir hambala ki, evə
aparsın. Hambal yolda göz-gözə vurub qarışır adamlara, şeyləri götürüb
qaçır. Molla nə qədər axtarırsa, hambalı tapa bilməyib, kor-peşman
gəlir evinə.
Bu əhvalatdan on-on beş gün keçir. Bir gün Molla bazarda imiş, bir
də görür ki, şeyləri götürüb qaçan hambal, budu, gəlir. Molla hambalı
görcək başlayır qaçmağa. Soruşurlar:
Molla deyir:
– Sonra birdən hambal tutar yaxamdan ki, on-on beş gündü şeylərini
"Mollanın yaşadığı evdən xeyli aralı əkilməyən, xali bir yer var
imiş. Bir gün qonşusu baxır ki, Molla Nəsrəddin bu xali yerdə çox
diqqətlə nə isə axtarır. Yaxın gəlib soruşur:
– Molla nə axtarırsan?
Molla deyir:
– Ay filankəs, vallah bu il mənim işim heç düz gətirmir. Necə deyərlər,
avand işim tərsinə dönür. Dəryaya su üçün gedirəm, suyu quruyur;
heç bilmirəm bəxtimdən kimə şikayət eləyim.
Qonşu deyir:
– Axı nə olub? Bir danış görək! Bəlkə mənim köməyim dəydi.
Molla deyir:
– Vallah, Allahdan gizli deyil, səndən nə gizli? Bir az pul artırıb
burda basdırmışdım, indi nə qədər axtarıram, tapa bilmirəm.
– Bəs nişanə-zad qoymamışdın?
– Nişanəsi elə özündən var idi deyə, daha mən əlavə nişanə qoymadım.
Qonşu soruşur:
– Nə idi nişanəsi?
Molla deyir:
– Mən pulu basdıranda göydə bir parça bulud var idi, haman yerə
kölgə salmışdı. Mən də elə pulu o kölgədə basdırdım. İndi mənim bu
özü ilə aparıb."
"Bir dəfə söhbət əsnasında Molla arvadından soruşur ki:
– Arvad, sən bilərsən, adamın ölüb-ölməməyini nədən bilmək
olar?
Arvad deyir:
– Əl-ayağının soyumağından.
Bu söhbətdən bir neçə gün sonra Molla meşədə odun qırırmış, bir
də baxır ki, əlləri, ayaqları yaman üşüyür. Arvadın sözü yadına düşür,
öz-özünə deyir:
– Bəli, əl-ayağım soyudu, demək ki, mən öldüm.
Bunu deyib, əl-ayağını uzadıb yatır. Bir də baxır ki, yoldan bir qatır
karvanı gəlir, öz-özünə fikirləşir:
– Yaxşı, öləndə nə olar ki?.. Yenə də qoy bir baxım görüm, bu nə
karvandı belə?
Yavaşca başını qaldırır. Qatırlar birdən-birə onun qalxmağından
qorxub hürkürlər. Qatırçı Mollanı tutur ki:
– A kişi, burada nə qayırırsan?
Molla deyir:
– Mən o dünya adamlarındanam. Ölüyəm.
Qatırçı:
– Bu saat sənə göstərərik ölü necə olar-deyib Mollanı ölüncə döyüb
evinə.
Arvadı görür ki, Molla, budu, başı-gözü qanlı gəlir. Bəli, bu dəfə
doğrudan da Mollanın baş-gözünü sarıyıb uzadırlar yorğan-döşəyə.
Mollanın azarladığını eşidən yoluxmağa gəlir. Baxırlar ki, bu
azarlamaq deyil, deyəsən işin içində iş var. Bunun salamat yeri bircə
qulağıdı ki, onun hərəsi dörd parçaya bölünüb. Soruşurlar:
– Molla, nə olub sənə? Harada idin?
Molla deyir:
– O dünyaya getmişdim.
Soruşurlar:
– Necədi o dünya? Xoşuna gəldimi?
Molla deyir:
– Gözəl yerdi. Amma sizə vəsiyyət eləyirəm, işdi, o dünyaya yolunuz
düşsə, məbada-məbada özgənin qatırını ürküdəsiniz."
"Günün birində Molla bir dəvəyə minib gəzməyə çıxır ki, ətrafı
yaxşı görə bilsin. Arvadı deyir:
– Ay Molla, bu dəvə çox ucadı. Səni yıxar elər, şil-küt olarsan.
Gəlsənə, elə eşşəyimizəcə minəsən.
Molla deyir:
istəyirəm.
Qərəz, arvad çox deyir, Molla az eşidir, dəvəni döyəcləyib yola
düzəlir. Az gedir, çox gedir, qabağına bir dərə çıxır. Dərəyə düşən yol
çox əyri-üyrü, özü də çox ensiz imiş. Molla nə qədər çalışırsa, dəvə
bu yol ilə dərəyə düşmək istəmir. Molla hirslənib dəvəni döyür. Dəvə
də hirslənib Mollanı yerə vurur. Molla bayaq ha yıxılıb özündən gedir.
Yol ilə keçən adamlar dəvəni tuturlar. Mollanı da huşa gətirirlər.
Molla deyir:
– Azı min dəfə eşşəkdən yıxılmışam, heç belə olmamışam. Dəvədən
yıxılmaq nə pis olurmuş.
Deyirlər:
– Axı sən hara, dəvə hara! Niyə öz eşşəyini minmirdin ki?
Molla deyir:
– Heç zad. Ucalmaq istəyirdim.
Deyirlər:
Molla deyir:
– Eşitmişdim, görməmişdim.
Deyirlər:
Molla deyir:
– Mənə Molla Nəsrəddin deyirlər. Bir dəvə nədir ki, mən onun
öhdəsindən gələ bilməyəm. Minəcəyəm, lap canını da alacağam.
Deyirlər:
– Axı yenə yıxar.
Molla deyir:
– Yox, daha yıxa bilməz. Bu dəfə ona görə məni yıxdı ki, gözləri
görürdü, dərəyə düşməkdən qorxdu, məni yerə vurdu. İndi onun gözlərini
çıxardacağam.Elə ki oldu kor, nə görəcək, nə də qorxacaq.
Ondan sonra haraya istəyirəm sürüb, keyfimi çəkəcəyəm."
cibindəki pullarını alandan sonra başlayırlar özünü də döyməyə. Molla
axırda dilə gəlib deyir:
– Yaxşı, var-yoxumu əlimdən aldınız, öz yerində, bəs özümü niyə
döyürsünüz? Gec gəlmişəm, ya az gətirmişəm?"
"Bir gün Molla oğluna bir abbası gümüş pul verir. Uşaq pulu
oynadanda nə təhər olursa salır çaya. Tez əlinə bir ağac alıb ha çalışır
ki, pulu ağacın ucuna yapışdırıb çəkib çıxartsın, olmur ki, olmur. Molla
oğlunun əlləşdiyini görüb soruşur:
– A gədə, nə eləyirsən?
Oğlu deyir:
– Pulum düşdü suya, nə qədər eləyirəm ağaca yapışdırıb çıxardam,
olmur.
Molla deyir:
– Mən heç gözləmirdim ki, bizim nəsildən belə axmaq uşaq çıxsın.
Ay heyvan, bilmirsən ki, iki quru şeyi bir-birinə yapışdırmaq olmaz?
Uşaq deyir:
– Bəs nə eləyim?
Molla deyir:
– Ya ağacın ucuna tüpür, ya da pulun üstünə, sonra yapışdır."
"Bir gün bir məclisdə xörəkdən söhbət düşür. Hərə öz sevdiyi xörək
– Dünyada ən yeməli xörək halvadı. Ancaq, zəmanənin üzü qara
olsun, neçə vaxtdı elə ha əlləşirəm, bişitdirib yeyə bilmirəm.
Məclisdə olanlardan biri Mollanın sözünü eşidib deyir:
– Ay Molla, halva da bir çətin şey deyil ki... Bir az yağdı, bir az bal,
bir az da un, çaldır ye də!.
Molla deyir:
görmək çox çətin şeydi. Yağ olanda un olmur, un olanda bal olmur...
Soruşurlar ki:
– Canım, niyə bu qədər vaxtda heç elə bir gün olmayıb ki, bu un,
yağ, bal üçü də bir yığılsın?
Molla bir ah çəkib deyir:
– Mənim bəxtimə nə deyim? İş burasındadı ki, un, yağ, bal olanda
"İsti yay günlərindən birində Molla uzaq bir yerdən gəlirmiş. Yolda
bərk susayır. Axtarıb bir bulaq tapır. Baxır ki, bulağın gözünə bir daş
tıxayıblar. Daşı çəkir ki, əyilib su içsin, su fışqırıb Mollanın üst-başını
isladır. Molla daşı təzədən bulağın gözünə soxub deyir:
– Elə belə dəlisən ki, ağzını tıxayıblar da..."
kəs öz məharətindən danışır. Axırda Molla da qarışır söhbətə ki:
– Bildir yazda mən filan kənddə idim. Filankəs bir at gətirdi kəndin
meydanına. At bütün qışı tövlədə xama bağlanıb, yeyib harınlamışdı.
Elə idi, elə idi ki, yernən-göynən əlləşirdi. Kəndin lap məşhur
miniciləri yığışdılar, heç biri minə bilmədi. Elə kim yaxınlaşdısa, birini
təpiklədi, birini şıllaqladı, birini burunladı, qərəz, bir adamı yaxına
qoymadı. Baxdım, ədə, bunlar bacarmırlar. Yeridim irəli, qollarımı
çırmadım, ətəyimi yığışdırdım, özümü toxudum ata. Cüt təpiyimi vurub
yerə, atıldım belinə.
Bu halda haman gün orada olanlardan biri girir içəriyə. Molla onu
görən kimi bir dayanır, sonra özünü itirməyib sözünü belə tamamlayır:
– Ancaq mən də minə bilmədim."
"Molla bir gün meşədə odun doğrayırmış; bir də görür ki, bir ayı
başını salıb düz gəlir ona tərəf. Molla qorxudan özünü itirir. Əlləri
başlayır əsməyə, nə qədər istəyir qaçsın, ayaqları hərəkət eləmir. Baxır
ki, yox, ayı lap çatıb. Özünü bir təhər cəmləşdirib dırmaşır ağaca.
Ayı da səssiz-səmirsiz gəlib dırmaşır həmin ağaca. Molla qalxdıqca
ayı dı qalxır. Molla dırmaşır ağacın lap təpəsinə. Ayı da ağacın aralıq
budaqlarından birində dayanıb başlayır armud yeməyə. Molla gözləyir
ki, ayı doyub düşsün, sonra bu da düşsün. Ayı armudlardan birini Molla
olan tərəfə tutub başlayır baxmağa. Qorxu içərisində olan Molla, elə
– Sağ ol! Nuş canın olsun! Mən elə yemişcən varam!
Ayı bu gözləmədiyi səsdən diksinib ağacdan yıxılıb ölür. Molla
düşüb onun dərisini soyur, çiyninə atıb gətirir kəndə. Deyirlər, sonralar
ayının dərisini hamıya görsədib deyərmiş ki:
– Elə bircə həmlədə ayını boğub, diri-diri dərisini boğazından çıxartdım."
"Gecələrin birində Mollanın evinin qabağında dava düşür. Molla
Kimsə elə o saat yorğanı onun çiynindən götürür. Qaranlıq olduğu
baxır ki, səs-səmir də kəsildi. Savaşanlar elə bil ki, Mollanı gözləyirmişlər.
Küçədə heç kəs qalmadı. Molla soyuqdan titrəyə-titrəyə evə
qayıdır. Arvadı soruşur:
– A kişi, dava nə üstündə idi?
Molla deyir:
– Başa düşmədim. Deyəsən, bizim yorğanın üstündə imiş. Yorğanı
apardılar, dava da qurtardı."
"Günlərin birində Molla bərk azarlayır. Qonum-qonşu, qohumqardaş,
eşidən-bilən, tanış-biliş, oğul-uşaq yığışıb gəlirlər Mollanı
yoluxmağa. Ev dolur adamla. Bəli, hərə bir tərəfdə əyləşir. Di o yandan
bu yandan söhbət başlanır. Çənələr o qədər qızışır ki, Molla
tamam yaddan çıxır. Axırda Molla yorğan-döşəkdən qalxıb əyləşir,
– Başınıza dönüm, daha mən sağaldım. Durun gedin evinizə, inşallah,
ikinci dəfə azarlayanda gəlib söhbətinizin dalını davam elətdirərsiniz."
"Mollanın hər gün gedib-gəldiyi yolun üstündə böyük bir bina varmış.
Binanın qabağından küçə keçirmiş. Küçənin o biri tərəfi isə böyük
bir göl imiş. Binanın pəncərələri haman gölə baxırmış. Günlərin
birində Molla həmin binanın qabağından keçirmiş. Yoldaşı birdən qışqırır
– Molla, balıqlara bax ha!.. Gör nə tullanırlar?..
Molla tez dönüb binaya baxır. Heç bir şey görə bilməyib soruşur:
– Hanı? Mən görmürəm.
– Hara baxırsan? Binada da balıq olar?
Molla soruşur:
– Bəs hara baxım?
Yoldaşı deyir:
– Gölə
Molla deyir:
– Adam söz deyəndə göstərər də. Mən nə bilim ki, gölə baxmaq
lazımdı?
Mən dedim bəs balıqlar pəncərədən tullanırlar."
"Bir gün qonşusu Mollanın yanına gəlib deyir:
– Molla, səndən iki xahişim var.
Molla deyir:
– Buyur görək nədi?
borcu qaytarmaq üçün mənə beş ay möhlət ver!
Molla deyir:
– Birinci xahişini yerinə yetirə bilməyəcəyəm, ondan gözünü çək!
İkinci xahişin isə gözüm üstə! İstəyirsən lap beş ay yox, beş il sənə
möhlət verim."
gəzməyə gedir Baxır ki, sərin bulaqlar, yaşıl təpələr, axar sular,
Yoldaşlar bu qərara gəlirlər ki, bir həftə burada qalıb keyfə baxsınlar.
Hərə boynuna bir şey götürür. Biri deyir:
– Bu bir həftənin çörəyi mənim boynuma.
Bir başqası deyir:
Üçüncüsü deyir:
– Şirniyyatı da mənim boynuma.
Qərəz, bu növ ilə bölüşürlər. Növbə çatır Mollaya. Hamı baxır
onun üzünə ki, görək bu, öz boynuna nə götürəcək. Molla bir ah çəkib
– Sizin bu qonaqlığınız bir həftə deyil, lap bir il də çəksə, sizdən
ayrılsam, dünyada nə qədər pis ad var, hamısı mənim boynuma."
"Bir gün Molla xəstələnir, üstünə həkim çağırtdırır. Həkim gəlib
nüxsə yazır. Molla ona bir qızıl verir. Sonra arvadını dərman üçün
göndərir, ona da bir qızıl verir.
Arvad dərmanı alıb gətirir. Molla şüşəyə baxır və açıq pəncərədən
Arvad soruşur ki, a Molla, bir qızıl həkimə, bir qızıl da dərmana
vermisən, niyə atırsan onu?
Molla deyir:
– Sən belə işləri bilməzsən, arvad! Həkim yaşamalıdır, ona bir bir
qızıl verdim. Bir qızıl da dərmana verdim, çünki dərman satan da
yaşamalıdır. Dərmanı da çölə atdım, çünki mən də yaşamaq istəyirəm.""Yenə də günün birində Teymur Ləng Mollaya əmr eləyir ki, sarayda olan axmaqların siyahısını tutub ona versin. Molla Teymurun fikrini başa düşür. Bilir ki, o, adları axmaqlar siyahısına düşmüş əyanları ələ salıb oynatmaq, bununla da əylənmək istəyir. Molla bunu da başa düşür ki, sonra bu əyanların hamısı ona düşmən olacaqlar. Çox fikir- xəyaldan, götür-qoydan sonra böyük bir kağız götürüb başında yazır:
Teymur sarayındakı axmaqlar. Varağın ortasında da iri xətlə bircə Teymurun öz adını yazıb ona verir. Teymur axmaqlar siyahısında təkcə öz adını görcək dəli olur. Cin vurur təpəsinə. Soruşur:
– Bu nədir?
Molla deyir:
– Axmaqların siyahısıdır.
– Demək, sənin fikrincə, bu sarayda bircə axmaq var, o da mənəm?
– Bəli, qibleyi-aləm! Səndən axmağını tapa bilmədim.
– Sən nə ilə sübut eləyə bilərsən ki, mən axmağam.
Molla deyir:
– Qibleyi-aləm sağ olsun! Sən özün mənə tapşırdın ki, saraydakı axmaqların siyahısını tutum. Demək, sən özün bilirsən ki, buraya yığılan vəzir-vüzəranın, vəkil-vükəlanın hamısı olmasa da, çoxu axmaqdı. İndi ki, sən özün bunların axmaq olduqlarını bilə-bilə bu saraya yığmısan, özlərini də belə hörmət-izzətlə saxlayırsan, demək, ən böyük axmaq elə sən özünsən də... Teymur baxır ki, Molla yaman yerdən tutub, sözünün qabağında söz deyə bilməyəcək. Bir az fikirləşib deyir:
Molla deyir:
– Onda elə yenə də siyahıda bircə sənin adın qalacaq.
Teymur soruşur:
– Niyə?
Molla deyir:
– Ona görə ki, axmaqların siyahısını tutmağı sən mənə əmr eləmisən. Əgər sübut olunsa ki, sarayda axmaq yoxdur, olanların hamısı ağıllıdır, onda, demək, əsl axmaq sənsən ki, ağıllı adamları axmaq hesab eləyirsən.
Teymur görür yenə də tutmadı. Lap dəli olur. Deyir:
– İndi mən sübut edəcəm ki, bu sarayda bircə axmaq var, o da sənsən,
onda?
Molla deyir:
– Yenə də siyahıda sənin adın qalacaq.
Teymur soruşur:
– O niyə?
Molla deyir:
– Ona görə ki, ağıllı adam axmaqların siyahısını tutmağı axmağa tapşırmaz.
Teymur deyir:
– İndi mən cəlladı çağırıb sənin o dilini dibindən kəsdirsəm necə?
– Onda siyahıdan sənin adını pozub öz adımı yazaram ki, bir də heç kəs axmaqlıq eləyib sənə sözün düzünü deməsin."
"Bir gün Teymur Ləng Molladan soruşur:
– De görüm, məni nə qədər istəyirsən?
Molla deyir:
– Mən Molla Nəsrəddinəm, sən də qibleyi-aləm Teymur. Demək ki, mən səni o qədər istəyirəm, nə qədər ki, Molla Nəsrəddin Teymuru istəyə bilər.
Teymur deyir:
– Yaxşı, mənim xatirim üçün ölümə gedərsənmi?
Molla:
Teymur:
– Məsələn, əgər mən əmr eləsəm, bu saat özünü dənizə atarsanmı? Molla bu sözü eşitcək durur ayağa. Teymur soruşur:
– Haraya?
Molla cavab verir:
– Qibleyi-aləm sağ olsun! Sənin yolunda dənizə atılıb boğulmaq mənim üçün şərəfdir. Ancaq icazə ver, qabaqca gedib üzməyi öyrənim, sonra gözüm üstə!"
"Deyirlər ki, hərənin bir adəti olar. Mollanın da adəti bu imiş ki, çox
tez-tez saqqalını tumarlarmış. Teymur Ləng incitmək məqsədi ilə bir
gün ona deyir:
– Saqqal tumarlamağı sənə qadağan eləyirəm. Bir də tumarlasan
saqqalını qırxdıracağam, əlini də kəsdirəcəyəm.
Molla Teymura yaxşı bələd imiş. Bilirmiş ki, çox da onun ipinin
üstünə odun yığmaq olmaz. Odur ki, yazıq saqqalını tumarlamağı tərgidir.
Bu əhvalatdan bir müddət keçir. Günlərin birində Teymur Molladan
soruşur:
– Molla, mən nə eləyim ki, əhali mənim ədalətimə inansın?
Molla deyir:
– Hər şeydən qabaq, qibleyi-aləm, hər kişinin saqqalının ixtiyarını
özünə qaytar!"
"Günlərin birində Molla yol ilə gedərkən heç tanımadığı bir adam
daldan onun boynuna bir şapalaq vurur. Molla geri dönüb baxır ki, bir
yad adamdır. Yad adam da Mollanı görən kimi qıpqırmızı qızarır, başlayır
üzr istəməyə ki:
– Bağışlayın, səhv eləmişəm. Mən daldan sizi yaxın dostlarımdan
birinə oxşadıb zarafat üçün vurdum.
Molla bu hərəkətdən çox qəzəblənir, onu tutub qazının yanına
görüb bir fırıldaqla öz adamını Mollanın əlindən qurtarmaq istəyir. Dilini
işə salıb deyir:
– O, səni bilməyib vurub Molla, əyər bağışlamırsansa, onda sən də
ona bir şapalaq vur, qurtarsın getsin.
Molla razı olmur. Qazı deyir:
– Onda cərimə olaraq bu adam sənə bir manat pul verməlidir.
Kişi yanında pul olmadığını deyir. Qazı pul gətirmək üçün onu evə
göndərir və işarə ilə başa salır ki, daha gəlməsin.
Molla bir-iki saat gözləyir, görür kişi gəlmədi. İşi başa düşür. Durub
qazıya yaxınlaşır ki:
– Qazı ağa, qanuna görə demək şillənin biri bir manatdır də...
Qazı ""bəli"" – deyə cavab verir. Molla qazının qulağının dibinə bir
şax şillə qoyub deyir:
– Mənim onu gözləməyə vaxtım yoxdur. Gələndə bir manatı sən
alarsan."
"Deyirlər ki, Teymur Ləng bir müddət Mollanı şəhərə qazı təyin
eləyir. Həmən günlərin birində Mollanın yanına iki nəfər şikayətçi
gəlir. Şikayətçilərdən biri ikincini göstərib deyir:
– Qazı ağa, bu adam mənim qulağımı dişlədi.
İkinci şikayətçi qışqırıb and-aman eləyir ki:
– Yalan deyir, mən dişləməmişəm, özü dişləyib.
Molla qalır məəttəl ki, görəsən adam özü öz qulağını dişləyə bilər,
ya yox? Fikirləşib-fikirləşib axırda deyir:
– Gedin, yarım saatdan sonra gələrsiniz.
Şikayətçilər gedirlər. Molla tez durub gedir evə. Girib otağa, qapını
bağlayır ki, görsün özü öz qulağını dişləyə bilər, ya yox? Ha çalışır,
dişləyə bilmir! Axırda bir dəfə də fırlananda elə yıxılır ki, başı-gözü
yarılır. Durub yarasını bağlayır, ufuldaya-ufuldaya gəlir idarəsinə.
Yarım saatdan sonra şikayətçilər də gəlirlər. Yenə də birinci şikayətçi
deyir:
– Qazı ağa, vallah, o mənim qulağımı dişlədi.
Molla hirslənir ikinci şikayətçinin üstünə ki:
– Gözlərinin içinə kimi yalan deyirsən. Əgər o özü öz qulağını dişləyibsə,
bəs hanı, niyə başı-gözü yarılmayıb? Elə bircə bu sübut eləyir
ki, sən onun qulağını dişləmisən."
"Necə olursa, Molla birisi ilə savaşır, onu tutub aparırlar hakimin
yanına. Sən demə, bir neçə gün ondan qabaq da bir məsələ üçün Mollanı
həmən hakimin yanına aparıblarmış. Hakim Mollanı görcək deyir:
– Molla, heç sənə ayıb deyilmi? Bununla ikinci dəfədir ki, sən bu
divanxanaya gəlirsən.
Molla soruşur:
– Bu divanxanaya gələndə nə olar ki?..
Hakim deyir:
–Necə yəni nə olar? Sən bilmirsən ki, buraya düz adam gəlməz?
Molla deyir:
– Balam, mən ömrümdə vur-tut ikicə dəfə buraya gəlmişəm. Sən
elə gündə buradasan ki!.."
"Bir gecə Molla evlərinə gedirmiş. Bir də baxır ki, bağların arasında
bir adam uzanıb. Yaxına gəlib görür ki, şəhərin qazısıdır. Keflənib yıxılıb,
qalıb yerdə. Molla qazını soyundurub, paltarlarını götürüb gedir.
Qazı özünə gəlib baxır ki, lütdür, səhər də az qalır ki, açılsın. Durub
bir təhər özünü evə salır və ürəyində and içir ki, gərək paltarımı götürənə
bir yaxşı dərs verəm. Səhər qazı nökərinə əmr edir ki, çıxsın bazara,
paltarını kimdə görsə, tutub yanına gətirsin. Molla Nəsrəddin də
çıxır bazara. Nökər Mollanın əynində paltarı görüb tanıyır, tutub
bir baş qazının yanına gətirir.
Molla içəri girib görür ki, qazının yanında çoxlu adam var. Daha
danışmaq üçün qazıya imkan verməyib tez deyir:
– Salaməleyküm, qazı ağa!
Qazı deyir:
– Əleyküməssəlam. Dayan orda, qurtarım, danışaq.
Molla deyir:
– Yox qazı ağa, mənim işim tələsikdir, gözləyə bilmərəm. Dünən
gecə evə gedirdim, gördüm bağların arasında bir nəfər əbalı, əmmaməli
adam keflənib yıxılıb. Qorxdum ki, oğruya-zada rast gələ, paltarını
soyunduralar, qala çılpaq. Odur ki, özüm əynində hər nə varsa çıxardıb
apardım.İndi gətirmişəm. Bax bunlardır. Xahiş eləyirəm sahibini
tapasınız, verək özünə.
Qazı işi belə görüb, bir camaata baxır, bir Mollaya baxır, canının
dərdindən deyir:
– Görəsən hansı sarsağın imiş. Sən gey, keyfini çək!"
"Mollanın eşşəyi itir. Bir nəfər ona deyir ki:
– Sənin eşşəyini padşah şəhərə hakim təyin eləyib.
Molla bir az fikirləşib deyir:
– Sən doğru deyirsən. Elə onun sir-sifətindən hakimlik tökülürdü.
Padşahla da araları yaman kök idi. Lap “çaşqa-loşqa” idilər. Gedim
görüm, başıma nə gəlir.
Gedib bir noxta alır, bir az da ətəyinə arpa töküb gəlir hakimin divanxanasına.
ətəyindəki arpanı ona göstərib başlayır muşqurmağa. Hakim bunun bu
– Mən ölüm, bunun forsuna bir baxın! Qulluğun böyüyüb deyə, indi
məni tanımırsan? Heç elə bilginən dünənki eşşək deyil. Sonra yavaşyavaş
irəli gedib tutur hakimin saqqalından, noxtanı keçirdir başına.
Hakim qışqırır. Hökərlər içəriyə girib, Mollanı uzadırlar yerə, vur ki,
vurasan.
Molla qışqırıb deyir:
– Eşşəyimi özünüzə hakim eləyibsiniz, bəs deyil, hələ məni də
döyürsünüz? Təqsir sizdə deyil. Təqsir padşahdadır ki, dostbazlıq ilə
mənim eşşəyimi əlimdən alıb, sizə hakim təyin eləyib."
"Bir gün oğlu Molla Nəsrəddindən soruşur:
torpaqdan yaradıb"". İndi məni fikir götürüb ki, axı o zaman hələ insan
Molla deyir:
– Yox imiş.
Oğlu deyir:
– İnsan ki, yox imiş, deməli arpa-buğda əkən də yox imiş.
Molla deyir:
Oğlu deyir:
– Arpa-buğda ki yox imiş, deməli saman da yox imiş.
Molla deyir:
Oğlu deyir:
– Bəs heç samansız da palçıq tutar? Axunda deyirəm, deyir, Allahın
əlində saman nə çətin iş idi ki?.. Elə adamı palçıqdan yaradan, bir çəngə
samanı da heçdən yaradardı da...
Molla bir fikrə gedib deyir:
– Deməli, axundun fikrinə görə insanın palçığına saman da qatılıb?
Oğlu deyir:
Molla deyir:
– Əgər bu doğrudan da belədirsə, bəs onda sənin elə o axundunun
tək bircə sir-sifətində o qədər dəlmə-deşik necə əmələ gəlib? Heç samanlı
palçıq da çatlayar?!"
"Bir gün Mollanın bağına bir camış girir. Mollanın özü, arvadı, oğlu,
hərəsi əlinə bir ağac alıb yüyürürlər ki, camışı bağdan çıxarsınlar. Hələ
camışa çatmamış Molla bir də baxır ki,budu, bağın içilə bir dərviş
gəlir. Tez çağırır ki:
– Ay uşaq, burada camışdan zərərli heyvan var, gəlin qabaqca
bunu çıxardaq, sonra camışı çıxardarıq."
"Molla yenə də bir tacirə borclu düşür. Nə qədər əlləşir-vuruşursa,
– Bu gün yoxumdu, sabah gəl!
Bir gün yenə də tacir pulun dalınca gələndə Molla özü evdə olmur.
– Sənin bu atan mənim pulumu verəcək, ya yox?
Mollanın oğlu deyir:
– Niyə vermir? Bütün dünya-aləm bilir ki, mənim atam borc danan
adam deyil. Ancaq indi iş belə düşüb ki, əli bir az aşağı olub.
Tacir hirslənir ki:
– Verəcək, verəcək!.. Bəs nə vaxt verəcək?
Mollanın oğlu deyir:
– Bax, o qapımızdakı qara daşı görürsən? O daş çiçək açanda zəhmət
çək, gəl, pulunu apar!
Tacir Mollanı da, oğlunu da söyə-söyə çıxıb gedir. Bir azdan sonra
Molla evə gəlir. Oğlu əhvalatı ona danışıb deyir:
– Daha arxayın ola bilərsən. Çünki nə daş çiçək açacaq, nə də tacir
pulun dalınca gələcək.
Molla bir az fikirləşib deyir:
Belə işlərdə ən yaxşısı budu ki, deyəsən""sabah gəl!"", çünki nə
qədər ki, bu dünya var, bir o qədər də sabah var."
"Günün birində Molla uzaq bir səfərdən gəlirmiş. Yol uzun, özü də
pay-piyada, yazıq lap əldən-dildən düşmüş imiş. Kəndlərinə çatmağa
hələ bir neçə saat qalmış bir atlıya rast gəlir. Salam-kəlamdan sonra
yol yoldaşı olurlar. Aydın olur ki, atlı sövdəgərdir. Özü də bir neçə aydır
ki, yaşadığı şəhərdən çıxıb ticarətə getmiş imiş. İndi evinə qayıdır.
Söhbət eləyə-eləyə sövdəgər hansı şəhərdən olduğunu, hansı məhəllədə
Gəlib, gəlib, bir bulaq başına çatırlar. Sövdəgər atdan düşür, Mollanın
köməyilə yükün içindən bir dəstərxan çörək və yavanlıq çıxardır,
bulağın başında əyləşib yeməyə başlayır.
Molla da çox bərk ac imiş. Yeməyi görcək qarnı səslənməyə, ağzı
sulanmağa başlayır. Sevinir ki, çox yaxşı oldu, indi yəqin ki, məni də
süfrəyə çağıracaq, heç olmazsa, bir-iki tikə yeyərəm, evə çatana qədər
ürəyimdə durum olar. Sövdəgər Mollaya heç bir quru təklif də eləmir.
Ağzına yekə bir tikə qoyub yeyə-yeyə deyir:
– Səhər yediyimin üstündəyəm. At da elə silkələyib ki, lap acından
ölürəm.
Molla deyir:
– Bəli... Mən də dünən axşam yatanda yediyimin üstündəyəm.
Özü də ki, pay-piyada... Adam acar da...
Sövdəgər, elə bil ki, bu sözləri heç eşitmir. Ağzına bir yekə tikə də
– Sən haradan gəlirsən ki?..
Molla fikrinə qoyur ki, sövdəgərə bir-iki şirin söz desin, bəlkə insafa
gəlib onu da süfrəyə çağıra. Deyir:
– Mən də elə səninlə həmşəhərliyəm də...
Sövdəgər soruşur:
– Yox əşi?..
Molla lap cani-dildən deyir:
– Əziz canın üçün. Sizin qonşuyam ki...
Sövdəgər soruşur:
– Yaxşı, onda bir danış görək, şəhərdə nə var, nə yox?
Molla deyir:
– Sağ-salamatlıqdır.
Sövdəgər deyir:
– Bizim evdən-zaddan heç xəbərin olmaya?
Molla deyir:
– Mənim yolum elə sizin evin yanındandı da... Gündə oradan gedib
gəlirəm. Hamısı sağ-salamatdı.
ağzını yumağa ki, atını minib getsin. Molla ürəyində deyir:
– Yaxşı, sövdəgər qardaş! Sən sövdəgər ol, mənə bir tikə çörək
vermə! Mən də Molla Nəsrəddin olum, səndən əvəz çıxardım. Görək
kim kimə borclu qalacaq?
Sonra əl-üzünü yuyan sövdəgərə deyir:
– Amma mən sənin yerinə olsam, buradan bir baş evə gedərəm.
Sövdəgər soruşur:
Molla deyir:
– Vallah, deyə də bilmirəm... Mən şəhərdən çıxan gün sizin pişiyiniz
ölmüşdü.
Sövdəgər soruşur:
– Niyə?
Molla deyir:
Molla deyir:
– Sizin arvad axır bir həftə bundan qabaq Allah rəhmətinə getdi.
Onun yeddisində...
Sövdəgər dəli kimi soruşur:
– Arvad?! Niyə, bizim arvada nə oldu ki, öldü?
Molla deyir:
– Oğlunun ölümünə dözə bilmədi də...
Sövdəgər:
– Oğlunun ölümünə?
Molla:
– Hə də... Zəlzələdən ki, eviniz uçdu e... Oğlan qaldı evin altında...
Sövdəgər evin də uçmağını eşitcək dəli kimi yüyürür atın üstünə.
açır. Bir yaxşı tikə götürüb ağzına qoyur, sonra sövdəgərin dalınca
baxıb deyir:
– Günah özündədi, sövdəgər qardaş! Mən elə bütün sövdəgərləri,
tacirləri belə gördüm. Yaxşı deyiblər ki:
Yeyər bir sürü,
Qıymaz bir quzu.
Yeyər toppuzu,
Çıxar doqquzu."
"Bir gün bir dərviş yolda Mollanın qabağını kəsib bir qəsidə deyir.
Molla qulaq asır. Qəsidə qurtarandan sonra Molla yönəlir ki, getsin,
dərviş deyir:
Molla deyir:
– Baş üstə, sabah gəl, verərəm.
Dərviş sabah Mollanı bazarda tutur ki:
– Ver pulu!
Molla soruşur:
– Nə pul?
Dərviş deyir:
– Dünən vəd etdiyin pulu.
Molla deyir:
– Yaxşı, mən dünən sənə niyə vəd etmişdim ki?.. Yadımda deyil.
Dərviş deyir:
– Mən sənə söz oxudum, sən də mənə vəd etdin.
Molla soruşur:
– Yaxşı, mənə bir-şey zad verib eləmədin ki?
Dərviş deyir:
– Yox, şey vermədim.
Molla bir də soruşur:
– Ancaq söz oxudun də?..
Dərviş deyir:
– Bəli, ancaq söz oxudum.
Molla deyir:
– Yaxşı, sən mənə söz oxudun, mən də sənə söz verdim. Daha nə
pul? Bir şey vermiş olsaydın, o başqa məsələ. Yoxsa söz vermisən,
əvəzində də söz almısan də!.."
"Bir gün arvadı Mollanın sir-sifətinə uzun-uzadı baxıb deyir:
– Molla, bərəkallah sənin ürəyinin böyüklüyünə. Doğrudan də sənin
çox böyük ürəyin var.
Molla soruşur:
– Necə?
Arvad deyir:
– Sən ki, bu qədər çirkinsən ürək lazımdır ki, buna dözə.
Molla deyir:
– Ona qalsa, sənin ürəyin dörd mənimki boydadı.
Arvad soruşur:
– Niyə?
Molla deyir:
– Çünki mən özüm sir-sifətimi görmürəm ki, dözəm, ya dözməyəm.
Hər gün mənə baxan sənsən, dözən də sənin ürəyin."
"Deyirlər ki, Mollanın qonşuluğunda çox gözəl bir arvad olurmuş.
Ancaq sir-sifətdən nə qədər gözəl imişsə, ağıldan da bir o qədər kasıb
imiş. Bir sözlə, bir az gictəhər imiş.
Bu arvad günlərin birində Mollaya sifariş göndərir ki:
– Molla, sən gəl məni al! Sən ağıllı, mən gözəl... Gör bizdən olan
uşaq necə olar?
Molla da arvada sifariş göndərir ki:
– Bizdən olan uşaq ağılda mənə, gözəllikdə sənə oxşasa, çox yaxşı
olar. Ancaq bu baxt ki məndədir, qorxuram uşaq gözəllikdə mənə oxşaya,
"İllərin birində Mollanın inəyi qısır qalır. Molla baxır ki, bütün qışı
inəyi müft-müsəlləm yedirib saxlamalı olacaq. Ona görə də aparır bazara
satmağa. Ancaq nə qədər dolandırır, nə qədər çalışırsa, sata bilmir.
Axırda kor-peşman qayıdır dala. Yolda dostlarından biri rast gəlib soruşur:
– Molla, inəyi haradan belə gətirirsən?
Molla deyir:
– Aparmışdım satmağa, sata bilmədim.
Dostu deyir:
– Qaytar aparaq mən satım.
Təzədən qayıdırlar bazara.
Mollanın dostu başlayır inəyi tərifləməyə. Nə bilim ay belə südlü
inəkdir, özü də ikicanlıdır, qarnında altı aylıq balası var. Müştərilər yığışır.
İnək Mollanın öz istədiyindən də bir az baha qiymətə satılır.
Molla bu işi saxlayır yadında.
Bir neçə müddətdən sonra Mollanın qızına elçi gəlir. Qıza baxırlar,
bəyənirlər, durub getmək istəyəndə Molla girir ortaya; üzünü elçilərə
tutub deyir:
– Qızım çox yaxşı qızdır. Əldən çıxartmayın! Özü də ikicanlıdı.
Qarnında altı aylıq balası da var.
Elçilər bu sözləri eşitcək çıxıb gedirlər. Arvad hirslənir ki:
– A kişi, dəli-zad deyilsən ki? Bu nə söz idi elçilərə dedin? Necə
yəni ikicanlıdı. Qarnında altı aylıq balası var?!
Molla deyir:
– Arvad, sən kişi işinə qarışma! Sən ticarətin yolunu bilməzsən.
Onda tez alarlar. Biz inəyi də belə satmışdıq."
"Deyirlər Mollanın çox bədxasiyyət bir arvadı var imiş. Necə deyərlər,
kişinin gününü lap qara eləmiş imiş. Hələ acığı tutanda əlinə
keçəni lap kişinin başına da vururmuş.
az deyinir, mırtdanır, sonra mətbəxə gedir ki, xörək hazırlasın. Molla ha
gözləyir, arvad mətbəxdən çıxmır. Axırda durub mətbəxə girir ki:
– Ay arvad, axı qonağımız uzaq yerdən gəlib, acdı, bir az əl-ayaq
eləsənə!
Molla elə bunu deməyini görür. Arvad bayaq ha əlindəki maşanı
tolazlayır Mollaya. Maşa dəyir Mollanın başına, qan kişinin üz-gözünü
bürüyür. Qonaq işi belə görüb, tez ayağa durur. Mollanın başını, gözünü
– Çox da fikir eləmə, Molla! Bu arvad tayfasından yaxşısının da
misli-bərabəri olmur, pisinin də. Hələ səninki yaxşıdır. Mənimki hirslənəndə
– Yox! Əzizim! Sənin özünə fikrin getməsin. Mən saqqalı arvad
əlinə verən kişilərdən deyiləm."
"İsti yay gecələrinin birində Molla arvadı ilə damda yatmış imiş.
Yorgan-döşəyin içində arvadla Mollanın sözü çəp gəlir. Molla deyir,
arvad deyir, axırda arvad Mollanı itələyir, Molla yumbalanıb damdan
yıxılır.
Sən demə, məhəllə uşaqları da gecə ay işığında Mollanın damının
dalına yığışıb nağıl danışırmışlar. Bir də baxırlar ki, Molla guppultu ilə
damdan yerə düşdü. Tez yüyürüb qaldırırlar, sudan-zaddan töküb onu
ayıldırlar. Soruşurlar ki:
– Molla əmi, danış görək, necə oldu ki, damdan yıxıldın?
Molla deyir:
– Bu sirdir, balalarım!
Deyirlər:
– Nə olar sirr olanda? De, biz də bilək.
Molla deyir:
– Deməyinə deyərəm, amma siz hələ bu sirri başa düşə bilməzsiniz.
Deyirlər:
– Sən danış, biz başa düşərik.
Molla deyir:
– Yox, başa düşməzsiniz... Çünki siz hələ cavansınız, evlənməmisiniz.
Gərək siz böyüyəsiniz, evlənəsiniz, sonra damda yorğandöşək
içində arvadla sözünüz çəp gələ, arvad itələyə, siz də yumbalanıb
damdan yıxılasınız. Ancaq onda bu sirri başa düşə bilərsiniz."
"Molla bir gün söhbət əsnasında arvadına deyir:
– Arvad, bu dünyamız heç, amma o dünyada kef eləyəcəyik.
Arvad soruşur:
– Niyə?
Molla deyir:
– Çünki ikimiz də cənnətə gedəcəyik.
Arvad soruşur:
– Nədən bilirsən?
Molla deyir:
– Nədən biləcəyəm? Bu sir-sifət ki, səninlə məndə var, sən hər
gün mənə baxıb səbr eləyirsən, mən də hər gün sənə baxıb səbr eləyirəm.
Səbr eləyənin də ki, yeri cənnətdir."
"Bir gün arvad Mollaya sataşmaq məqsədilə şorbanı ocağın üstündə
möhkəm qızdırıb gətirib qoyur ortalığa. Necə olursa, yadından çıxır,
hələ Molla yeməmişdən özü bir qaşıq içir. Şorba ağzını yandırayandıra
– Arvad, niyə ağlayırsan?
Arvad deyir:
– Yazıq rəhmətlik anam şorbanı çox istərdi. O yadıma düşdü, ona
Molla da bir qaşıq götürür. Şorba Mollanın ağzını-burnunu elə
yandırır ki, onun da gözlərindən yaş gəlir. Bu dəfə arvad soruşur:
– Molla, nə olub? Sən niyə ağlayırsan?
Molla deyir:
– Rəhmətlik ananın ölüb, yerində sənin kimi yaramazın qaldığına
ağlayıram."
"Mollanın çox gəzəyən bir arvadı var imiş. Hər gecə Mollanı
yuxuya verəndən sonra çıxıb qonşu arvadlarla söhbət eləməyə gedirmiş.
Axırda Molla təngə gəlib ""cəhənnəmə-gora!"" deyib əl çəkir. Bir
ay belə, iki ay belə, axırda qonşular başlayırlar Mollanı danlamağa ki:
– Balam, arvadının ipini bir az yığ! Daha lap ağ eləyib.
Molla görür olmayacaq. Bir gün arvadı döyür. Ancaq bu da kömək
eləmir. Yenə də hər gecə Molla yatandan sonra arvad durub gedir.
Günlərin birində Molla qəsdən özünü yuxuluğa vurub gözləyir. Elə ki,
arvad Mollanı yatmış bilib evdən çıxır, yavaşcadan durub qapını bağlayır.
Arvad səhərə yaxın gəlir. Baxır ki, qapı bağlıdır. Nə qədər döyür,
nə qədər yalvarırsa, Molla qapını açmır. Arvad axırda deyir:
– Açmırsan ki?.. Açma! Mən də özümü quyuya atıb qanımı salacağam
Arvad bunu deyib, quyuya gumbultu ilə bir daş salır. Molla baxır
ki, doğrudan da səs-səmir kəsildi. Öz-özünə deyir:
– Adə, bu zalım balası doğrudan da özün atar quyuya, di sonra gəl,
eşşək gətir, mərəkə yüklə. Qoy görüm nə oldu.
Elə Molla qapını açıb bayıra çıxcaq, qapının dalında gizlənmiş
arvad içəri girib qapının dalını vurur. Molla nə qədər axtarırsa, arvadı
tapa bilmir. Axırda qayıdır ki, girsin evə, görür qapı bağlıdır. İtələyir
açılmır. Axırda hirslənib başlayır döyməyə. Arvad pəncərədən başını
çıxarıb deyir:
– Sən öləsən açmayacağam. Meyitini görüm açmayacağam. Sən
məni yordun axı... Hər gecə, hər gecə, bu qədər də gəzmək olar? Get,
indiyə kimi harada idinsə, yenə də orada qal!
Səs-küyə qonşular yığışır: Molla arvadın hiyləsinə heyran qalıb
üzünü qonşulara tutub deyir:
– Mən demirəm, siz deyin!"
gəlirlər. Elə ki hər iş qurtarır, qızı qapıdan çıxarmaq istəyəndə başlayır
ağlamağa. Molla arvadından soruşur:
– Ay arvad, qız niyə ağlayır?
Arvad deyir:
– A kişi, atası deyilsən? Səndən ayrılmağa dözə bilmir, ona görə
ağlayır da...
Molla tez qıza deyir:
– Qızım ağlama! İndi ki, ərə getmək sənin üçün belə ağırdır, otur
evimizdə. Mən bu saat oğlan adamlarını yola salaram, çıxıb gedərlər.
Qız tez gözlərinin yaşını silib deyir:
– Yox, ata! Onda sənin sözün yerə düşmüş olar. Ölüm də olsa, eybi
yoxdu, sənin yolunda gedərəm.
Molla arvadına deyir:
– Sənin qızındı, söz altında qalmaz."
"Molla dəniz kənarı ilə gedirmiş. Bir də baxır ki, möhkəm susuyub.
Nə qədər axtarırsa, şirin su tapa bilmir.Əlacsız qalıb dənizin suyundan
bir qurtum içir. Su həm boğazını yandırır, həm də ürəyini bulandırır.
Düzəlir yola, bir az gedəndən sonra bir bulaq tapır, suyundan doyunca
içir, bir qab da doldurub gətirib dənizə töküb deyir:
– Mən həmişə çığır-bağır salıb ""mənəm-mənəm"" deyənləri sənin
kimi gördüm. Ala, bax, su belə olar."
"Gecələrin birində Mollanın həyətinə oğru gəlir, hər yeri axtarır,
əlinə bir şey keçmir. Getmək istədikdə baxır ki, dəhlizdə küncə bir az
buğda töküblər. ""Heçə lənət"" deyib çuxasını çıxarıb sərir yerə, buğdanı
şələsini rahat götürüb aparsın.
Sən demə, Molla da qaranlıqda gizlənib göz qoyurmuş. Elə ki, oğru
küçə qapısını açmağa gedir, Molla yavaşca gəlib çuxanı buğdanın
altından çəkib götürür. Oğru qayıdıb işi belə görəndə qaçmağa başlayır.
Molla düşür dalına ki:
– Qoymayın! Tutun! Oğru gəlib. Evimizi soyub...
Oğru qaça-qaça deyir:
– Heç olmasa insafla danış axı. Bu saat sən məni soymusan, ya
mən səni?"
tapır. Nə olduğunu bilmir. Amma elə xoşuna gəldiyi üçün sevincək tez
götürür.Güzgünü çevirib baxır ki, o biri üzü şüşə kimidi. Qaldıranda
qıyıb birdə diqqətlə baxır ki, bəlkə tanıya. Güzgüdəki əks də
gözlərini qıyır. Molla güzgüdəki əksdə də eyni hərəkəti görüb gözlərini
bərəldir. Çüzgüdəki əks də gözlərini bərəldir. Molla tez güzgünü
götürdüyü yerə qoyub deyir:
– Bunun sahibi yanında imiş ki..."
"Bir gün bir kəndli Mollaya bir dovşan gətirir. Molla kəndliyə əlindən
gələn qədər hörmət eləyir. Bir neçə gündən sonra kəndli yenə də
gəlir. Molla onu tanımayıb soruşur:
– Bala, sən kimsən?
Kəndli deyir:
– Bıy, ayıb deyilmi, a Molla?! Niyə tanımırsan? Keçən dəfə sənə
dovşan gətirən adamam da...
Molla kəndlinin qabağına bir qab şorba qoyub, deyir:
– Buyur, gətirdiyin dovşanın suyundan ye!..
Bir neçə gündən sonra evə bir neçə adam gəlir. Molla bunların kim
olduqlarını soruşur.
Deyirlər:
– Biz sənə dovşan gətirən adamın əmisi, dayısıyıq.
Molla gedib o biri evdə şorbanın üzünün yağını yığır, suyunu gətirib
ortalığa qoyur. Qonaqlar bir-iki tikə yeyib görürlər ki, dadsız bir
şeydir. Biri soruşur:
– Ay Molla, bu necə şorbadı?
Molla deyir:
– Vallah, elə haman o dovşanın suyunun suyudu.
Üç-dörd gündən sonra bir beş-altı nəfər də gəlir.
Molla onlardan kim olduqlarını soruşanda, deyirlər ki:
– Biz dovşan gətirən kəndlinin əmisi, dayısı oğlanlarıyıq.
Molla gedib arxdan bir qaba su doldurur, gətirir xörək əvəzinə qoyur
bunların qabağına. Qonaqlar bir suya, bir Mollaya baxıb soruşurlar:
– Molla, bu nədi?
– Bu həmin dovşanın suyunun suyunun suyudu."
ucadan qışqırır, sonra tələsik minarədən düşüb başlayır çölə tərəf qaçmağa.
Yoldan keçənlər onun belə təngnəfəs qaçdığını görüb soruşurlar:
– Molla, nə olub, hara belə qaçırsan?
Molla deyir:
– Qaçıram görüm səsim haracan gedir?"
"Günlərin birində Molla şəhərə getməyə hazırlaşır. Bunu eşidən
kənd camaatı Mollanın başına yığlıb hərə bir şey tapşırır. Molla baxır
ki, şey tapşıran çoxdu, amma almaq üçün heç pul verən yoxdu. Elə hamısı
deyir: ""Molla, mənə filan şey al gətir, pulunu neçə olsa verərəm"".
Heç kəsin ürəyini sındırmaq istəməyən Molla da hamıya ""Yaxşı,
baş üstə, göz üstə"" – deyə cavab verir. Bu halda camaatın içindən bir
uşaq çıxıb Mollanın yanına gəlir, bir abbası pul uzadıb deyir:
– Molla əmi, al bu pulu, mənə də şəhərdən bir düdük al gətir.
Molla pulu alıb uca səslə uşağa deyir:
– Bala, sən çaldın."
"Mollanın çox yekə bir əmmaməsi var imiş. Bir gün arvadı Mollanın
əmmaməsini açıb yuyur, qurudur, verir Mollaya ki, yenə sarıyıb
düzəltsin. Molla ha sarıyır, ancaq əmmamə uzun olduğundan qurtarmır.
Axırda təngə gəlib əmmaməni birbaş gətirir bazara, verir bir
dəllala ki,satsın. Dəllal bazarda əmmaməni bir az o yan, bu yana gəzdirib
axırda bir müştəri tapır. Molla baxır ki, müştəri, deyəsən,
əmmaməni dəllaldan almaq istəyir. Müştəriyə yazığı gəlir, ağzını
onun qulağına yapışdırıb xəlvəti deyir:
– Qardaş, aldanıb alma! Çox zəhlə tökən əmmamədi, sarıdıqca
qurtarmır."
– Molla, Molla ora bax, plov aparırlar.
Molla deyir:
Dostu deyir:
– Sizə aparırlar.
Molla deyir:
– Onda sənə nə?"
"Bir gün Molla oğluna deyir:
– Oğul, yadında saxla. Həmişə anan xörəyi gətirəndən sonra qapını
bağla.
– Ata, yaxşı olmazmı ki, mən qapını bağlayandan sonra anam xörəyi
"Günlərin birində Mollanın evinə tanımadığı bir qonaq gəlir. Bir az
o yandan-bu yandan söhbət eliyəndən sonra Molla başa düşür ki, qonaq
acdır. Ortalığa süfrə salır, çörək qoyur, gedir xörək gətirməyə.
Molla xörəyi gətirincə qonaq çörəyi ötürür bala xəndəyə.
Molla gəlib görür ki, süfrədə bir həsir qalıb, bir Məmmədnəsir.
Çörəkdən-zaddan əsər yoxdu. Bir söz deməyib, xörəyi qoyur süfrəyə,
gedir çörək gətirməyə. Qayıdıb görür ki, indi də qonaq xörəyin dalından
dəyib. Yenə Molla bir söz deməyib, əlindəki çörəyi süfrəyə qoyur,
gedir xörək gətirməyə. Gəlib görür ki, çörək qurtarıb. Gedir çörək
üçün, gəlib görür xörək yoxdur. Qərəz, bu gecə yazıq Molla mətbəxlə
qonağın arasında bir cüt başmaq dağıdır, xörəklə çörəyi bir yerdə görə
bilmir. Axırda bir təhərlə süfrəni yığışdırır. Gecə yatanda qonaqdan
soruşur:
Qonaq deyir:
– Molla, mən əvvəlləri çox yaxşı yeyərdim. İndi bir-iki aydır ki,
iştaham kəsilib. Eşitmişəm şəhərdə həkim var, gedirəm onun yanına.
Sizin kənd çox xoşuma gəldi. Fikrim var qayıdanbaş bir-iki ay sənə
qonaq olam.
Molla qonağın sözünü eşitcək tez deyir:
– Elə mənim də səndən yaman xoşum gəlir. Çox istərdim ki, qayıdanbaş
bir-iki ay nədi ki, lap on-on beş ay bizdə qonaq qalasan. Ancaq
"Bir gün Molla turşu satanın eşşəyini və tarazısını alıb küçələrdə
turşu satmağa başlayır. Eşşək adət elədiyinə görə çox adam olan yerə
çatcaq Mollaya ""ay turşu alan"" deməyə imkan verməyib özü anqırır.
Bir gün belə, iki gün belə, bir dəfə yenə eşşək belə anqıranda Molla
hirslənib onun qulağını möhkəm dartır ki:
– Ədəbsiz, qoysana bir mən də qışqırım. Bir de görüm, bu zəhrimar
turşunu sən satacaqsan, ya mən?"
"Qonşulardan biri dəyirmana dən aparmaq üçün gəlib bir saatlığa
– Gedim eşşəyimə məsləhət eləyim, görüm nə deyir. Belə işləri o
məndən yaxşı bilər.
Bunu deyib, qayıdır girir tövləyə, nə eləyir, nə eləmir, qayıdıb gəlir
ki:
– Balam, vallah, eşşək razı olmur.
Qonşu təəccüb edərək soruşur:
– Niyə razı olmur, ay Molla?
Molla deyir:
– Deyir ki, məni özgəyə versən, səni söyəcək, məni döyəcək.""Teymur Ləngə xəbər verirlər ki, Molla Nəsrəddin bir məclisdə onun zülmkarlığından danışırmış. Teymur hirslənib Mollanı hüzuruna çağırır ki:
– Bu nədir? Yoxsa başın bədəninə ağırlıq eləyir? Deyirlər məclislərdə mənim zülmkarlığımdan danışırsan.
Molla deyir:
– Qibleyi-aləm sağ olsun! Sən özün bilirsən ki, mən həmişə elə söz deyirəm ki, qəribə olsun, təzə olsun, heç kəsin eşitmədiyi, bilmədiyi, danışmadığı olsun. Xoruz səsi eşitməmiş söz olsun. Sənin zülmkarlığın, hamının bildiyi, danışdığı köhnə şeydir. Burada nə qəribəlik var ki, mən də danışam? Sənə yalan deyiblər."
"Bir gün Teymur Ləngə bir eşşək bağışlayırlar. Mollanın da pulu
qurtarmış imiş. Teymur üzünü Mollaya tutub deyir:
– Hə Molla, danışmırsan?.. Yoxsa bu eşşəkdə istedad yoxdur?
Molla işıq yeri görüb tez cavab verir:
– Niyə yoxdur, qibleyi-aləm sağ olsun?! Bu ondan da zəkalı heyvandır.
Əgər bunu mənə versəniz mən ona lap adam kimi danışmaq
öyrədərəm.
Temur çox maraqlanıb deyir:
– Yaxşı, verirəm. Şərtini de!
Molla deyir:
Şərtim bir az ağırdı. Bu dəfə iş zəhmətlidir. Gərək mənə beş il
möhlət verəsən. Hər gündə bir qızıl verəsən.
Teymur razılaşır. Molla hesablayıb günə bir qızıldan beşillik maaşını
Teymurdan alır, eşşəyin də noxtasından tutub gətirir evə. Arvad
görür ki, Molla yenə bir eşşək gətirib. Soruşur:
– Ay kişi, bu nədir?
Molla deyir:
– Dinmə, arvad. Bu pulları al xərclə, görək başımıza nə gəlir? Sonra
əhvalatı arvada danışır.
Arvad deyir:
– A kişi, dəli deyilsən ki? Başına at təpməyib?.. Eşşək də danışar?..
Molla deyir:
– Arvad, mən elə bilirdim bircə Teymur sarsaqdır ki, mənim sözümə
inanıb. Demə, elə sən də onun tayı imişsən. Əlbəttə, eşşək danışmaz.
Arvad hirslənir:
– Bəs indi ki, danışmaz, niyə boynuna götürübsən?
Molla deyir:
Arvad deyir:
– Yaxşı, bəs beş ildən sonra ki vədə tamam olacaq, onda nə cavab
verəcəksən?
Molla bir az fikirləşib deyir:
– Arvad, sarsaq olma, götür pulları evə şey-mey al!.. Allah kərimdir.
Beş ilə kimi ya eşşək ölər, ya Teymur. Elə ikisi də dünyanı tutub
durmayacaq ki?.."
"Molla bir gün yolda eşşəyini itirir, nə qədər axtarırsa, tapa bilmir.
Axırda əl çəkib piyada evə qayıdır. Bir az gələndən sonra qonşusu çıxır
qabağına. Molla qonşusunu görcək soruşur:
– Qonşu, kənddə təzə nə var, nə yox?
Qonşu deyir:
– Elə təzə bir şey yoxdur. Necə?
Molla soruşur:
Qonşu deyir:
– Yox, eşitməmişəm.
Molla tez şükür eləyir ki:
– Allaha şükür. Deyəsən eşşəyin itməyi yalan olacaq. Əgər doğrudan
"Mollanın qazı olduğu günlərin birində hiyləgər bir dövlətli öz
dilsiz-ağızsız qonşusunun yaxasından tutub çəkə-çəkə gətirir Mollanın
yanına, deyir:
– Yuxuda görmüşəm ki, bu kişi mənə borcludu. İndi istəyirəm,
Molla bir az fikirləşib deyir:
– Sən haqlısan qardaş! Yuxuda ki görübsən, demək, borcludur.
Ancaq bu zəhrimar qanun kitablarını çox pis yazıblar. Yuxuda görüləni
ayıqlıqda almağa yol vermir ki, vermir. Sən get yenə də yat, elə ki bir
də haman yuxunu gördün, ayılmamış qaç gəl mənim yanıma, tutum
borcunu alım verim."
– Molla, sən bilərsən bu gün orucluğun neçəsidir?
Molla:
– Dayanın bu, saat! – deyib o biri otağa keçir, küpədəki noxudları boşaldıb saymağa başlayır. Baxır ki, yüz iyirmi iki dənədir. Fikirləşir ki, əyər mən bunun hamısını desəm mənə gülərlər, qoy barı heç olmasa yarısını deyim. Gəlib deyir:
– Bu gün orucluğun düz altmış biridir.
Deyirlər:
– Ay Molla, orucluq cəmi vur-tut otuz gündür, bu altmış biri haradan çıxartdın?
Molla deyir:
– Hələ mən yaxşı demişəm. Əyər iş küpdəki noxudlara qalsa, bu gün orucluğun düz yüz iyirmi ikisidir."
"Gecələrin birində Mollanın evinə oğru gəlir, nəyi varsa yığışdırıb
aparır. Səhər Molla yuxudan oyanıb görür ki, necə deyərlər, evdə bir
həsir qalıb, bir Məmmədnəsir. Gözləyir, gözləyir, elə ki axşam olub
qaranlıq düşür, bir nərdivan götürüb düzəlir yola.
Qonşuluqlarında bir dövlətli tacir olurmuş. Nərdivanı onun pəncərəsinə
dayayıb çıxır, düşür evə. Sonra, küçədən keçənlər görməsinlər
deyə, nərdivanı da çəkir içəri. Bu taraqqa-taraqqa ev sahibi oyanıb baxır
ki, Molla çiynində də bir nərdivan evin ortasında dayanıb. Soruşur:
– Molla burada nə qayırırsan?
Molla görür tutulub, özünü avamlığa qoyub deyir:
– Nərdivan satıram.
Tacir hirslənir ki:
– Bura sənin üçün bazar-zaddı bəyəm?
– Nərdivanı elə hər yerdə satmaq olar. Sən onu de ki, yaxşı müştəri
olsun."
"Bir gün Mollanı varlılardan biri qonaq çağırır. Ancaq bu varlı gündüzdən
Mollanı yanına alıb o qədər gəzdirir, o qədər gəzdirir ki, tamam
yorur. Elə olur ki, axşam evə gələndə Mollanın acından yeriməyə
taqəti olmur. Süfrə açılır. Ortalığa əla şorba gətirilir. Molla baxır ki,
pəncərənin içində yaxşı dolma, qutab, paxlava və başqa bu kimi yeməklər
qoyulmuşdur. Ancaq özünü ədəbli göstərmək üçün süfrədə
əyləşir. Şorba gəlcək qaşığı əlinə alıb elə istəyir ki, başlasın, ev sahibi
üzünü aşpaza tutub deyir:
– Sənin boynun qırılsın! Min dəfə deməmişəm ki, şorbaya sarımsaq
salma?! Götür, cəhənnəm ol!
Aşpaz şorbanı aparır. Molla da içini çəkə-çəkə şorbanın dalınca
baxır.Ev sahibi deyir:
– Molla, görürsən də bu aşpazı. Həmişə mənim başıma belə fırıldaq
açır.
Aşpaz bu dəfə də cücə qızartması gətirir. Molla baxır ki, cücənin
uzadır ki, başlasın, ev yiyəsi aşpaza deyir:
– Sənə deməmişdim ki, cücənin içinə kişmiş qoyma! Götür, rədd
ol burdan!
Molla baxır ki, cücə də getdi.
Aradan bir az keçir aşpaz ortalığa paxlava gətirir. Mollanın ağzının
itələyir aşpazın qabağına ki:
Molla paxlavanın da getdiyini görcək, durub kənarda olan
xörəklərin üstünə düşür.
Ev sahibi deyir:
– Molla, gəl əyləş! Nə qayırırsan?
Molla deyir:
– Sən aşpazla haqq-hesabını kəs! Mən o xörəklərdən yeməsəm də
olar."
"Bir gün Molladan soruşdular:
– Molla deyə bilərsənmi, bu saat, bu şəhərdə sənin neçə dostun
var?
Molla deyir:
– Bu saat deyə bilmərəm. Çünki bu il taxılım yaxşı gəlib, keyfim
sazdır. Dostları əli aşağı olanda yaxşı tanımaq olur."
"Uzun qış gecələrinin birində bir məclisdə yalançı bir adam camaatı
salmış imiş çənəsinin altına, ağzına gələn yalanı danışıb, basıb bağlayırmış.
Molla Nəsrəddin də bir tərəfdə kirimişcə oturub qulaq asırmış.
Kişi danışır, danışır, baxır ki, heç etiraz eləyən yoxdu, axırda lap
ağ eləyir. Başlayır ki:
– Biz çox dövlətli idik. Atamın saysız-hesabsız ilxıları var idi. Elə
böyük bir tövlə tikdirmişdik ki, bu başında madyan at ikicanlı olanda o
başına çatana qədər vaxtı tamam olub doğardı.
Molla daha bu boyda yalana dözə bilməyib deyir:
– Doğru deyir. O tövləni mən də görmüşdüm. Mənim atam da bunun
atasının ilxıçısı idi. Özünün də bir ağacı var idi, ilxının axırından
uzadıb, lap qabaqda qaçan atı vurardı. İlxı çöldə otladığı zaman göyün
üzünü bulud alsa idi, ağacını uzadıb buludları dağıdardı ki, yağış yağmasın.
Yalançı kişi baxır ki, Molla onu dolayıb. Onun yalan dediyini camaata
başa salmaq məqsədilə deyir:
– Səninki daha lap ağ yalan oldu. Yaxşı, tutaq ki, elə doğrudan da
sənin atanın elə bir ağacı var imiş. Yaxşı, bəs o uzunluqda ağacı atan
harada saxlayırdı?
Molla deyir:
"Deyirlər ki, Molla Nəsrəddinin yaman çoxbilmiş bir arvadı var
imiş. Bir gün bu arvad uzaq kəndlərin birində olan atasıgilə qonaq
– Bax, Molla, bir aylığa səni tək qoyub gedirəm. Bilməzsən, bu bir
ayda naməhrəm arvada-zada baxarsan ha... Əgər baxsan, ya ürəyindən
da hamısı çürüyəcək, dönüb olacağam şikəst, qoca, kaftarın
biri. Ölənəcən bir yük olub qalacağam boynunda. Ev işlərinin də
Arvad gedir. Elə ki bir ay başa çatır, arvad qayıdır. Molla tez görüşmək
adı ilə arvadın əllərindən tutub barmaqlarını yoxlayır, görür ki,
yox, barmaqlar lap sağlamdır; sonra bir bəhanə ilə yaylığını açıb başına
baxır, görür ağarmayıb; danışdırıb dişlərinə fikir verir, görür dişlər
də öz yerindədir. Bir dərin nəfəs alır. Kişinin elə bil ki, beli düzəlir.
Arvadın burnuna bir çıtma vurub deyir:
– Amma yaman yalançı imişsən ha..."
"Molla evlənib çəpgöz bir arvad alır. Elə evləndikləri günün sabahı
bir qab qaymaq alıb gətirir evə. Arvad Mollanın əlindəki qabı iki
görüb soruşur:
– Ay kişi, bəs niyə iki qab alıbsan? Biri bəs idi də...
Molla sevinib öz-özünə deyir:
– Aha... Sən öləsən, işim düzəlib. Arvad elə bu cür şeylərin birini
iki görsə yaxşıdı.
sevinir. Bir gün çörək yedikləri vaxt birdən arvad Mollaya baxır, tez
üzünü əlləri ilə örtüb deyir:
– Ay kişi, bu nədi? Yanındakı molla kimdi?
Molla deyir:
– Arvad, bu olmadı. Bu evdə hər nəyi iki görürsən gör, ancaq ərini
"Mollanın bir oğlu olur. Qonşular yığılırlar ki:
– Molla, gəl, oğlana ad qoyaq.
Molla ağzını uşağın qulağına tutub deyir:
– Bala, sənin adını qoydum Molla Nəsrəddin oğlu Fatma.
Qonşulardan biri deyir:
– Ay Molla, uşaq oğlandır. Sən ona arvad adı niyə qoyursan?
Molla deyir:
– Bilirəm. Ancaq arvadımı çox istəyirəm, bəlkə sabah, birigün
yıxıldı öldü deyə, adını uşağa qoyuram ki, ondan yadigar qalsın."
"Bir gün Molla bazarda gəzərkən görür ki, bir dəllal balaca, köhnə
bir qılıncı üç yüz manata deyir. Molla alıb qılıncın ora-burasına baxır,
– Balam, bunun qiyməti niyə belə bahadı? Bunda nə var ki?
Dəllal başlayır tərifləməyə ki:
– Maşa min manat!.. Maşa min manat!..
Müştərilər yığılırlar ki, Molla bir sınıq maşanı min manata deyir.
Soruşurlar:
– Ay Molla, bu necə qiymətdir? Niyə min manat?
Molla deyir:
Deyirlər:
– Çünki o, düşmənə vuranda beş arşın uzanır.
Molla deyir:
– Bu maşanı görməyibsiniz də... Beş arşın nədi ki, vallah bizim
arvad məni döyəndə bu zəhrimara qalmış lap yüz arşın uzanır."
"Bir gün Molla çöldə yer sürərkən ayağına böyük bir tikan batır,
dabanını qana boyuyur. Molla çox əziyyətdən sonra birtəhər tikanı
çıxardır. Oturub ayağını qucaqlayır, bir tərəfdən ağlayır, bir tərəfdən
də şükür eləyir. Onu bu halda görənlərdən biri soruşur:
– Ay Molla, nə olub sənə? Niyə ağlayırsan?
Molla deyir:
– Ayağıma tikan batıb.
– Bəs bu şükür nədir, eləyirsən?
Molla deyir:
– Şükür eləyirəm ki, yaxşı ki, ayaqqablarım ayağımda deyildi.
Yoxsa indi tikan onu deşmişdi."
"Molla bir gün oğlunu bazara göndərir ki, spiçka alıb gətirsin. Oğlu
spiçkaları alıb gətirir. Molla soruşur:
– Hanı? Aldınmı?
Oğlu deyir:
– Bəli, almışam.
Molla soruşur:
Oğlu deyir:
– Xeyr. Lap yaxşı yanırlar.
Molla:
– Nədən bilirsən ki, yaxşı yanırlar?
Oğlu:
– Çünki alanda hamısını qabaqca yandırıb, baxıb, sonra almışam."
"Molla gecə yarısı çıxıb küçələri axtarmağa başlayır. Qarovulçu gəlib
onu tutur ki:
– Gecənin bu vaxtı buralarda nə axtarırsan?
Molla deyir:
– Yuxum qaçıb, onu axtarıram."
– Molla əmi, sən bir ağıllı adamsan, bilərsən, adam qüsl eləyəndə
üzünü hansı tərəfə tutsa yaxşıdı?
Molla cavab verir:
– Bala, hər dövrün özünə görə qanunu var. Bizim dövrümüzdə qüsl
eləyən gərək üzünü paltarını qoyduğu tərəfə tuta. Yoxsa oğurlarlar,
çılpaq qalar."
"Mollanın başının ortası daz imiş. Bir gün dəlləyə başını qırxdırıb
dəllək pulunun yarısını verir. Dəllək soruşur:
Molla başının daz yerini göstərib deyir:
– Çünki sən yarısını qırxıbsan, yarısı özü qırxılandı."
"Gecələrin birində Molla arvadına tapşırır ki:
– Səhər məni tezdən oyat. İşim var, şəhərə gedəcəyəm.
Səhər arvad Mollanı oyadır. Ev hələ qaranlıq olduğuna görə Molla
bilməyib öz papağının əvəzinə oğlunun papağını qoyub çıxır. Bir xeyli
gedəndən sonra əlini atıb başına papağı götürür, baxır ki, oğlununkudu.
Oradan düz evə qayıdır. Başlayır arvadı danlamağa ki:
– Sənə demədim məni oyat?
Arvad deyir:
– Dedin.
Molla papağı göstərib deyir:
– Bəs niyə mənim əvəzimə uşağı oyadıbsan?
Arvad məsələni başa düşür. Tez onun öz papağını tapıb qoyur
başına ki:
"Bir gün qonşuda ehsan var imiş. Molla ehsanda doyunca yeyir, qaranlıq
düşəndən sonra da kəndlərinə gedən bir öküz arabasına minir ki,
evlərinə getsin. Yaxşı yaz havası, Mollanın qarnı tox, arabanın içində
arxası qatda uzanıb göyə baxırmış. Bir az ulduzlara baxıb arabaçıdan
soruşur:
– Görəsən, bu gecə göydə nə var ki, ulduzların hamısı belə çıxıb.
Arabaçı zarafatla deyir:
– Deyəsən, ehsan verirlər.
Molla dik qalxıb oturur ki:
– Tez ol, öküzlərin başın döndər göyə, yoxsa yubanarıq."
"Molla bir gün bir naşı dəlləyin əlinə düşür. Dəllək ülgüclə onun
başını bir neçə yerdən kəsib yerinə pambıq yapışdırır. Mollanın gözü
birdən aynaya sataşır, elə ki, başındakı pambıqları görür, dik qalxıb
əmmaməsini qoyur başına, düzəlir yola. Dəllək deyir:
– Molla, hara belə? Hələ başının yarısı qalıb.
Molla deyir:
– Elə hamısına pambıq əkmək olmaz ki?.. Yarısına da özüm yun
əkəcəyəm."
"Bir gün axşamüstü Molla məhəllədəki çayçı dükanına tərəf çıxır.
kim. Molla zarafat eləmək qəsdilə camaata yaxınlaşıb deyir:
– Yaxşı, bəs siz niyə getməyibsiniz?
Adamlardan biri soruşur:
Molla deyir:
– Filankəsin evində ehsan var. Mən bu saat oradan gəlirəm, yaxşı
plov verirlər.
yüyürməyə. Ayağa qalxan yüyürür, ayağa qalxan yüyürür. Molla baxır
ki, hamı qaçır, öz-özünə deyir:
– Ədə, birdən doğru olar ha... Bu camaat ki, belə yüyürür, yəqin bir
Bir az fikirləşib, özü də başlayır camaatın dalınca qaçmağa."
"Molla bir gün qəbiristanda bir qoca it görür. Arxayın olur ki, qapa
bilməyəcək, ona görə də əlinə bir ağac parçası alıb, yüyürür itin üstünə.
İt Mollanı əliağaclı görcək yerindən qalxır, dişlərini qıcadaraq mırıldamağa
başlayır. Molla işi belə görəndə tez əlindəki ağac parçasını
atıb deyir:
– Yaxşı, yaxşı... Daha dişlərini qıcama! Bilmədik ki, səninlə zarafat
eləmək olmazmış." "Günlərin birində Teymur Ləng Mollaya bir neçə şəftəli verib deyir:
– Bunları aparıb qoyarsan mənim öz xüsusi otağıma.
Molla şəftəliləri aparıb qəbiristanda sərdabaya qoyur. Teymur
Ləng evə dönür, şəftəliləri nə qədər axtarırsa tapa bilmir. Qəzəblənib
Mollanı hüzuruna istəyir:
– Molla, şəftəlilər hanı?
Molla:
– Qibleyi-aləm sağ olsun, necə ki, demişdiniz eləcə də aparıb qoydum
sənin otağına.
Teymur:
– Hanı bəs? Axtarıram yoxdur?. Hara qoyubsan?
Molla:
– Qibleyi-aləm sağ olsun, bura sənin öz otağın deyil ki... Mən sənin
öz otağına qoymuşam.
Teymur heyrətlə soruşur:
– Nə danışırsan? Necə yəni mənim öz otağım deyil? Bəs hansıdır
mənim otağım?
Molla ayağa durub:
– Gedək göstərim – deyə Teymuru birbaş aparır qəbiristana ki:
– Bax, budur sənin öz otağın. Yadında saxla ki, sən elə həmişə bu
dünyanı tutub durmayacaqsan, həmişə də sarayda sahibi-ixtiyar olmayacaqsan."
"Molla şəhərdə qazı olduğu günlərin birində keşikçi onun yanına
gəlib deyir:
– Qazı ağa, küçədə bir öküz vurub başqa bir öküzü öldürdü. Qanun
nədir? Nə eliyək?
– Get, ikisinin də sahibini çağır, gəlsinlər bura:
Keşikçi deyir:
– Vuran öküz sizinki idi, ölən öküz də sizin qonşulardan filankəsin.
Molla deyir:
almaq olmaz ki...
Keşikçi deyir:
– Belə mən çaşdım ey!.. Vuran öküz qonşununku idi, ölən öküz sizinki.
Molla bunu eşitcək deyir:
baxım görüm."
"Bir gün Mollanın yanına üç nəfər adam gəlir ki:
– Molla əmi, biz üç yoldaşıq. Dörd qəpik şərikli pulumuz var, bölə
Molla deyir:
– Ya o dörd qəpiyi ikiniz bölün, o biri də iki qəpik ələ gələnə qədər
gözləsin. Ya da ki, bir qəpik mənə verin, hərənizə də bir qəpik qalsın."
"Bir məclisdə özünü alim göstərən dərvişlərdən biri ilə Mollanın
mübahisəsi düşür. Molla Nəsrəddin gündə bir fırıldaqla camaatı
aldadan bu dərvişi hər tərəfdən bağlayır və onun tamam yalançı, savadsız
bir adam olduğunu sübut eləyir. Dərviş işi belə görüb Molla
Nəsrəddini pərt eləmək üçün deyir:
– Sən, barı danışma! Sənin ki, bu dünyada əlindən heç bir iş gəlmir.
Molla deyir:
– Düz deyirsən. Sənin əlindən gələn işlər mənim əlimdən gəlməz.
görək kimsən, nəçisən?
Dərviş deyir:
– Mən övliyayam. Mən hər gecə bu aləmdən, bu günahkarlar dünyasından
– Yaxşı, heç dördüncü göyə gedibsənmi?
Dərviş lovğa-lovğa deyir:
– Getmişəm, özü də bir dəfə yox, çox dəfə getmişəm. Molla yenə
də inanmış adam kimi soruşur:
edibsənmi?
Dərviş Mollanı üstələdiyini görüb, tez ""bəli, bəli!"" deyə cavab verir.
Molla Nəsrəddin camaata göz basıb dərvişə deyir:
– Hə, bax, o, bizim eşşəyin quyruğudur."
"Bir gün uşaqlar şərikli qoz alırlar. Bölüşdürəndə mübahisələri düşür. Axırda Mollanın yanına gəlirlər ki:
– Molla əmi, bu qozları bizim aramızda bölüşdür!
Molla soruşur:
– Allah bölgüsü istəyirsiniz, ya Molla Nəsrəddin bölgüsü! Uşaqlar fikirləşirlər ki, hər halda allah bölgüsü daha yaxşı olar. Ona görə də deyirlər:
– Əlbəttə, Allah bölgüsü.
Molla uşaqların birinə on qoz verir, birinə otuz beş qoz verir, birinə yüz qoz verir, birinə altmış qoz verir, birinə beş qoz verir, birinə də heç vermir. Uşaqlar məəttəl qalıb soruşurlar:
– Molla, bu necə bölgüdür? Bu heç düz olmadı.
Molla deyir:
– Allah bölgüsü belədi. Niyə, özünüz görmürsünüz ki, dövləti, malı insanlar arasında necə bölüb? Yox, əgər Molla Nəsrəddin bölgüsü istəsəniz, hərənizə otuz qoz düşər, otuz qoz da mənə çatar."
"Molla tacirlərdən birinə nisyə buğda satmışdı. Yazıq gündə kənddən
şəhərə gəlirdi ki, pulunu birtəhər tacirdən alsın. Tacir də gündə
bir fırıldaqla onu yola salıb, pulunu vermirdi ki, vermirdi.
Günlərin birində Molla yenə də gəlir şəhərə. Ancaq nə qədər eləyirsə,
tacir pulu vermir, min bir bəhanə gətirib Molladan yenə bir neçə
gün möhlət istəyir. Səhərdən axşama kimi ac, susuz şəhərdə qalan
Molla axşamüstü düzəlir yola ki, getsin kəndə. Baxır ki, acından ayaqları
getmir. Çox fikir-xəyaldan sonra bir çörək dükanına gedib, pulunu
sabah vermək şərtilə bir girvənkə çörək istəyir. Çörəkçi vermir. Molla
baxır ki, bu zalım oğlu zalım çörək verməyəcək, tacir də ki pulu vermir.
Çörəkçi o tərəfə baxanda Molla göz-gözə vurub, yavaşca iki lavaş
ki çörəkləri yeyib doyur, sudan da bir az içib deyir:
– Allah, özün yaxşı bilirsən ki, mən oğru deyiləm. Bunu da bilirsən
ki, cibimdə bir qəpik pulum yoxdur, özüm də acam. Onu da görürdün
ki, o tacir pulumu vermədi, bu tacir də halallıqla mənə çörək vermək
istəmədi. İndi özün bil, halal eləyirsən elə, eləmirsən pulumu o tacirdən
al, bu tacirə ver."
"Molla cavan vaxtlarında bir gün evlənmək istədiyini bacısına deyir.
Bacısı axtarır, axtarır, axırda bir qız tapır. Molla bacısından soruşur:
– Yaxşı, bir de görək, tapdığın qızın neçə yaşı olar?
Bacısı deyir:
– Vallah, özündən soruşdum, dedi bilmirəm. Amma cavandır.
– Yox, onda mənə lazım deyil.
Bacısı soruşur:
– Niyə?
Molla deyir:
– Çünki qocadır.
– Nədən bildin?
Molla deyir:
– Arvadlar otuz yaşını keçəndən sonra həmişə deyərlər ki: bilmirəm
neçə yaşındayam.
O ki deyir bilmirəm, demək onun da yaşı otuzdan keçib."
"Mollanın tanışlarından biri kəndlərində olan bir dul arvadı almaq
üçün Mollanı elçiliyə göndərir. Molla gəlir arvadın evinə. Baxır ki, arvad
çox gözəldir. Mollanın gözü düşür arvada, istəyir özü üçün ala. Fikirləşir
ki, yox, bu yoldaşa xəyanət olar. Ona görə də başlayır:
– Filankəs səni almaq istəyir. Məni sənin yanına elçi göndərib.
Doğrusu, sən elə mənim özümün də xoşuma gəlirsən. Əvvəldən mən
səni belə bilsəydim gəlib özüm üçün alardım. Ancaq nə eləyim ki, iş
işdən keçib. İndi əyər səni özümə elçiləsəm bu, yoldaşa xəyanət olar.
Mən səni ona elçiləyirəm. Ancaq özün bax, yaxşı fikirləş, onu da görürsən,
məni də."
"Günlərin birində Mollanın arvadı haraya isə getmiş imiş, uşaq
ağlamasın deyə Molla onu məşğul eləməyə çalışır. Əlini yumub
uşağın qabağına tutur ki:
– Kişisən, de görüm, ovcumda nə var?
Uşaq bir az fikirləşib deyir:
– İnək.
Molla hirslənir ki:
– Oynamıram, baxdın.
Uşaq deyir: ""Baxmamışdım, elə-belə tapdım"", Molla deyir: ""Yox,
baxmışdın, əgər baxmamışdın, nə bildin?"" Axırda dədə-bala
savaşırlar. Deyirlər ki, bu əhvalatdan sonra Molla bir-iki il oğlu ilə
küsülü qalır."
"Gecələrin birində oğrular Mollanın eşşəyini tövlədən oğurlayıb
aparırlar. Eşidən-bilən Mollanın başına yığılıb, onu məzəmmət eləməyə
başlayır. Biri deyir:
– Yaxşı olub. Taxsır özündədi. Niyə tövlənin qapısını yaxşı-yaxşı
bağlamırdın ki?..
Bir başqası deyir:
də... Belə olanda oğru da gələr, hələ nə bilim nə də olar. Taxsır özündədi.
Üçüncüsü deyir:
– Balam, niyə, həyətə bir it gətirib bağlaya bilməzdin?... Taxsır
özündədi də... İtsiz də həyət olar?
Dördüncüsü deyir:
– Yaxşı, bəs sən necə yatıbsan ki, bu yekəlikdə eşşəyi aparıblar
sən bilməmisən? Taxsır özündədi. Bir az ayıq yat də!..
Molla bütün bu deyilənlərə qulaq asıb, axırda deyir:
– Yaxşı. Hamınız doğru deyirsiniz. Axı bir insafınız da olsun. Bəs
elə bütün taxsırlar məndədi, oğruda heç günah yoxdur?.."
"Deyirlər ki, gecələrin birində yenə də Mollanın evinə oğru gəlir.
Nə qədər axtarırsa, əlinə heç bir şey keçmir.Molla da oyaq imiş, oğruya
fikir verirmiş. Çox gözləyir baxır ki, oğru əl çəkmək istəmir, fikri
odur ki, elə hökmən bir şey çırpışdırsın.Təngə gəlib deyir:
– Ay qardaş, sən allah, qoy yataq! Vallah-billah o şeyi ki, sən gecə
qaranlıqda axtarırsan, mən günün günorta çağı axtarıram, tapmıram."
– Bizi gərək evə aparıb qonaq eləyəsən.
Molla hər nə qədər deyirsə ki:
– Vallah, evdə heç-zad yoxdur.
Əl çəkmirlər. Axırda Molla əlacsız qalıb razı olur. Hamısı bir yerdə
gəlirlər. Qapıya çatanda Molla deyir:
– Siz burada dayanın, mən arvada deyim başına bir şey örtsün.
Molla girir içəriyə. Əhvalatı arvada danışıb göndərir qapıya ki:
– Get onları sal yola, getsinlər.
Arvad çıxır qapıya, özünü bilməməzliyə qoyub soruşur:
– Burada niyə dayanıbsınız?
Deyirlər:
– Mollanı gözləyirik.
Arvad deyir:
– Molla evdə yoxdu. Səhərdən gedəndi, hələ gəlməyib:
Deyirlər:
– Canım, necə gəlməyib? Kişi elə bu saat bu qapıdan girdi evə ki...
Arvad deyir, qonaqlar deyir, axırda Molla səbr eləyə bilməyib
başını pəncərədən çıxarıb deyir:
– Canım, siz nə qəribə adamsınız? Niyə boş yerə mübahisə
getmişəm."
"Günlərin birində Molla bir iş üçün bir başqa şəhərə gedir. Bazarda
gəzdiyi vaxt bir nəfər ona yaxınlaşıb soruşur:
– Ay qardaş, bu gün nə günüdü?
Molla deyir:
– Bala, mən bu şəhərə bu gün gəlmişəm, hələ günlərini öyrənməmişəm.
Yaxşı olar ki, buradakılardan soruşasan, onlar yaxşı bilərlər."
"Günlərin birində Molla küçəyə çıxıb görür ki, evlərinin qabağındakı
meydanda bir dəstə adam yığışıb, yaman mübahisə eləyirlər.
Adamlardan biri Mollanı görcək deyir:
– Dayanın. Nahaq yerə özünüzü yormayın. Heç biriniz bilməzsiniz.
Gəlin Molladan soruşaq, o bilər.
Molladan soruşur:
– Molla, sən bir alim adamsan. De görək, bu dünyanın eni nə qədərdi,
uzunu nə qədər?
göstərib deyir:
– Bu sualı ondan soruşun. O, dünyanın enini də, uzununu da ölçüb
gedir."
"Molla bir gün özünə bir təzə əba alır. Çiyninə salıb çıxır bazara.
Bir nəfər tanış rast gəlib soruşur:
– Molla əmi, əbanı neçiyə alıbsan?
Molla deyir:
– On manata.
– İki-üç addım getməmiş ikinci bir adam qabağına çıxıb, əbanı
görcək soruşur:
– Molla əmi, əbanı neçiyə alıbsan?
Molla buna da deyir:
– On manata.
Di üçüncü, dördüncü, beşinci... Mollanı lap boğaza yığırlar. Axırı
kişi təngə gəlib qayıdır evə, soyunur, tir-tab uzanıb özünü vurur ölülüyə.
dırmaşır dama, bütün gücünü yığıb, uca səslə qışqırır:
– Ay camaat, eşidin, bilin, əbanı on manata almışam ey... On manata!"
"Mollanın iki buzovu var imiş. Buzovların ikisinin də burunlarının
yellənmiş vaxtı olduğu üçün, qaçmasınlar deyə, Molla onların hər
ikisini möhkəm-möhkəm bir ağaca bağlamış imiş. Bir dəfə, necə
olursa, buzovlardan biri ipini qırıb qaçır. Molla tez bir ağac götürüb
– Ay Molla, o yazıq nə günahın sahibidi? Qaçana əlin çatmır, qalanı
niyə döyürsən?
Molla deyir:
– Siz bunu tanımırsınız. Bilmirsiniz bu nə haramzadadı. Bu heç
ondan geri qalan deyil. Yəqin bilin, əgər bu qırılsa idi, ondan da bərk
qaçardı.




