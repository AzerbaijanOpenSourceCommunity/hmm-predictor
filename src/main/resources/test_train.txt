Baba – XX əsrin əvvəllərinin məşhur Bakı fotoqrafı Lavrenti Georgiyeviç Breqadze (1876-1967).
Nəvə – Moskvada yaşayıb-işləyən görkəmli kimyaçı alim, professor Vladimir Breqadze.
Yəqin heç Vladimir İosifoviçin yatanda yuxusuna da girməzdi ki, o, yaşı səksənə çatanda rəsmən peşəkar fotoqraflar cərgəsinə qəbul ediləcək və bu hadisə baş verəcək bir vaxtlar babasının fotoqraf kimi şöhrətləndiyi, öz atası İosif Lavrentiyeviçin doğulduğu, təhsil aldığı, əmək həyatına başladığı həmin cənub şəhərində.
Bakıda kimyaçıların beynəlxalq konfransında iştirak etməyə gəlmişdi.
Elmi tədbir yekunlaşandan sonra, Bakıdan ayrılmazdan qabaq Vladimir İosifoviç xanımı Lüdmila Aleksandrovna ilə bir daha yanıma gəldi.
Əvvəlcə muzeyi seyr etdilər. Heyran qaldılar.
V.İ. Breqadze muzeyin “Yaddaşlar kitabı”na xoş təssüratları barədə minnətdar sətirlər yazdı.
Və sonra onu bir neçə sürpriz gözləyirdi.
Əvvəlcə, Azərbaycan Fotoqraflar Cəmiyyətinin sədri Mirnaib mənim iş otağımda Vladimir İosifoviçə onun bu Cəmiyyətin fəxri üzvlüyünə qəbul edilməsi haqda sənədi təqdim etdi.
Söz yox, ömrü boyu professorun xeyli təltifləri olub, o, vaxtilə həm SSRİ, həm də Rusiya Federasiyasının Dövlət Mükafatlarını alıb, nə qədər diplomlara layiq görülüb.
Ancaq həyəcanından hiss edirdim və özü də etiraf etdi ki, babasının xatirəsini yaşadan sevimli Bakıda təqdim edilən bu Üzvlük Fərmanı onu indiyəcən aldığı bütün diplomlardan daha artıq riqqətləndirdi...
Bakının məşhur fotosalnaməçisi Lavrenti Breqadzenin arxivdən taparaq surətini çıxardığımız nadir bir əsərini – Bakının neft mədənlərində çəkilmiş panoram fotonu da çərçivələdərək qonağımıza hədiyyə etdik.
...Kimyaçıların Bakı konfransına dünyanın başqa ölklərindən də gələnlər vardı. Təbii ki, konfrans gedişində heç də onların hamısı ilə yaxından tanış olmaq fürsəti yaranmır. Birinin plenar iclasda çıxışını eşidirsən, birinin konfransın tezisləri toplusunda məruzəsi haqda qısa bilgini oxuyursan, iclaslar bölmələrdə davam edəndə sənə aid bölmədəki alimlərlə nisbətən yaxınlşasan da, digər seksiyalarda məruzələri olanlardan nisbətən aralı düşürsən.
Uzaqbaşı, ümumi ziyafətlərdə hansısa sifətlər yadında qalır.
Vaxtilə Bakl Dövlət Universitetində, Azərbaycan Milli Elmlər Akademiyasında çalışmış, sonra Türkiyəyə köçmüş, qardaş ölkədə kimya elminin inkişafına əhəmiyyətli töhfələr vermiş, indi Karsda yaşayıb işləyən mənim köhnə dostum professor Hacalı Nəcəfoğlu də bu konfransın iştirakçıları sırasında idi.
Bakıda idisə, söz yox, məni mütləq görməli idi.
Muzeydə bu 2 dəyərli alim daha konfransdakı kimi uzaqdan-uzağa deyil, yaxından görüşdülər, mehriban ünsiyyətləri yarandı və bu savab işimiz də yəqin gələcəkdə elm üçün yeni bəhrələrlə nəticələnəcək uğurlu bir yaxınlaşmanın təməlini qoydu.
Başqa sürprizsə, öz ayağı ilə gəlib çıxdı.
Bir Bakı sakini bu görüşdən neçə saat öncə telefonumu taparaq mənə zəng vurmuşdu.
–Adım Zaurdur. ATV kanalında sizin fotoqraf Lavrenti Breqadze hada söhbətinizi eşitdim. Bizim evdə babamdan qalma bir böyük şəkil var, onu da həmin Breqadze çəkib, istəyirəm gətirəm baxasınız, imkan olsa, elə həmin fotoqrafın nəvəsi ilə də görüşmək istərdim.
Zaur Allahverdiyev gəldi və şəkli də gətirdi. Dedi bu şəkil atam Ağalara öz atasından yadigar qalmışdı.
Zaurun babası Soltan Ağagül oğlu bəhai imiş və bu fotodan bəhailiyin əsasını qoymuş Bəhaullahın böyük oğlu Əbdülbəhanın surəti baxırdı.
Fotonun altında Lavrenti Breqadzenin imzası və tarix də vardı: 7 aprel,1914-cü il.
Əlbəttə, Zaur ailələ içərisində danışılanlara və imzaya əsasən söyləyirdi ki, bu fotonu Breqadze çəkib.
Nəsə şübhələndim, tarixləri tutuşdurdum.
1914-cü ildə Əbdülbəhanın(1844-1921) artıq 70 yaşı varmış, şəkildəkisə cavan oğlan idi.
Görünür, həm də yaxşı rəssamlıq qabiliyyəti olan Lavrenti Breqadze ona Parisdə təqdim olunan fotonu hansısa Bakı zəngininin sifarişi ilə 5 nüsxədə böyüdübmüş, həmin surətlərdən biri də gəlib çıxıbmış Allahverdiyevlər ailəsinə.
Professor Vladimir İosifoviçə bu təsadüfi görüş, babasının daha bir naməlum əsəri ilə rastlaşmaq da xüsusi məmnunluq bağışladı.
Onu ən çox təsirləndirən isə bu idi ki, sadə bir azərbaycanlı ailəsində də Lavrenti Breqadzenin adını bilənlər, əl işlərini qoruyub saxlayanlar var.
Amma bu təsadüf məndə bir ayrı düşüncə və ümid də oyatdı.
Fikirləşdim ki, Bakıda və bütün Azərbaycan boyu evlərdə, kimlərdəsə tariximizin çox maraqlı səhifələrini yaşadan hansısa əlyazmalar, cünglər, bəyazlar yəqin ki, hələ lap çoxdur.
Lakin 1950-60-cı illərdə olan sayaq belə inciləri tapmaq nanminə kənd-kənd gəzmək, soraqlamaq vərdişi nəsə səngiyib.
Bəlkə nə qədər ki, tarix yadigarları tamam itib-batmayıb cəhdlər eləmək, Azərbaycan boyu köhnə əlyazmaların axtarışına çıxmaq fayda verərdi?!.
Onu bilirəm ki, bir türkiyəli əlyazmaşünas elə bu son illərdə rayon-rayon dolaşaraq xeyli ucuz qiymətə onlarla deyil, yüzlərlə əlyazma yığa bilmişdi ki, onların arasında bir qismi xüsusi ədəbi-tarixi-fəlsəfi əhəmiyyət daşıyırdı.
Ondan da xəbərim var ki, sonra həmin əlyazmaların bir hissəsini xeyli bahasına ayrı-ayrı elmi mərkəzlərinmiz satın aldı.
Bəlkə özümüz də tərpənək?!"
"Daha bu şeir heç kimə gərək deyil. Nə gürcü dilindəki əslində, nə Azərbaycan dilindəki tərcüməsində. Bu şeiri yazmış Simon Çikovanini bizimkilərin tanıması bir yana qalsın, tərcüməçi İsmayıl Soltandan da çoxları bixəbərdir.
Bəlkə Badisəba xanımın yadigar kağızları arasında bir köhnə qəzet səhifəsində rast gəlməsəydim, heç mən də haçansa belə bir şeirin varlığından hali olmayacaqdım.
Başqalarında hansısa təəssüratlar, həyəcanlar oyatması çətin görünən bu şeir Badisəba xanımın ürəyini sıyırırmış, içərisini silkələyirmiş, uyumuş xatirələrini oyadırmış, gözlərini yaşla doldururmuş.
O bozarmış qəzet səhifəsində Badisəba xanımın ixtiyarsız axmış göz yaşlarının izləri də qalır.
O göz yaşları damladıqca, belə yana-yana anmağı bacaran bircəsi varkən Firidun bəy Köçərli hələ diriymiş.
1930-cu illərdə də, 1940-cı illərdə də, 1950-ci illərdə də.
İndi də diridir.
Bizlər anırıq onu - diridir.
Amma bu dirilik ayrı dirilikdir. O yanmaq ayrı, bu anmaq ayrı.
Axır o Dəli Kür, dəli nəğməkar...
Uçurub yolunda min dağ, min hasar,
Bəzən fəğan çəkir, bəzən lal olur...
Baxır qədim Qori, dumanlı dağlar.
O burda oxudu, burda boy atdı,
Öyrəndi dağların mübhəm dilini.
Bu dağ küləkləri sevib oynatdı,
İllərlə o gəncin şəvə telini.
Ey dağlar qoynuna sığınan yuva,
Sənsən bu dünyanın ilk etibarı.
Qori, ey qafil tək uyuyan qala,
Səndədir aləmin hüsnü, vüqarı.
Elə bil Firidun bəy haqqındadır bu sözlər.
Bir zamanlar o da belə idi. Şəvə saçlı, dağ küləkləriylə danışan, oxuyan, öyrənən, öyrədən, Qorini doğmaca evi bilən.
Elə bil Badisəba xanımın öz ömrüdür bu şeirə şəkli düşən.
Amma nə onun, nə bunun haqqındadır şeir.
""Ellər atası""na həsr olunmuş minlərlə qoşqudan biridir. Ömrünü başa vurmuş saysız şeirlərdən biri.
Lakin hər halda o ad da bundan sonra həmişə Qoriylə qalacaq.
Bu balaca şəhər XIX-XX yüzillərdə iki əlamətiylə yaddaşlara möhürünü vurdu.
Orada 1876-cı ildə açılmış Zaqafqaziya Müəllimlər Seminariyası ilə, bir də orada doğulmuş Stalinlə.
Üzərindəki qızılı qabartma naxışlar və rəsmlər, onların tən ortasında hüsnxətlə həkk edilmiş ""F.K."" hərflərinin incə bir zərgərlik işinə çevirdiyi bu nəfis albom Köçərlilər ailəsinin olub.
Lap başlanğıcına Badisəba xanımın bütün səhifəni tutan qocalıq şəkli yapışdırılıb.
O şəklin altında hansısa yazıların qalması gümanıyla ehtiyatla, asta-asta şəklin ovxalanan yapışqanını qaşıyıram. Həqiqətən şəklin altından yazılar görünür: ""Tərbiyəçimiz Firidun bəy Köçərlinskiyə onu sevən və hörmətlər bəsləyən İrəvan gimnaziyası pansionerlərindən. 23 oktyabr, 1895"".
Ehmallıca bir az da qaldırıram şəklin uclarını. 22 şagirdin imzaları, adları, soyadları - A.Parsadanov - 7-ci sinif, İ.Sultanov - 5-ci sinif, F.Hüseynbəyov -5-ci sinif, V.Rotçev - 5-ci sinif, M.Atabəyov - 3-cü sinif, Z.Makinski, A.Erivanski - hazırlıq sinfi... İndi ardınca olsan, bu adların hərəsi maraqlı bir taledir.
Bu albomda Firidun bəyin acılı-şirinli ömür anları əbədiləşib.
Və bir şəkil də var orada.
Qoridə çəkilib, həm də görünür həvəskarın işidir. Çünki o çağın gümüş qatışıqlı fotoları indi də lap təzəcə kadra alınıbmış kimi bütün cizgiləriylə canlı, çağdaş şəkillərdən daha diri görünür. Bu şəkilsə sapsarı saralıb, solğunlaşıb. O qədər ki, oradakı görüntü zorla sezilir, qatı duman layının ardındaymış təəssüratı bağışlayır. Lakin hər halda ikimərtəbəli evin eyvanında dayanmış iki nəfər tanınır. İki xoşbəxt cavan. Firidun bəylə Badisəba xanım.
İllər sonra hər dəfə bu albomu vərəqləyəndə, o munis günləri xatırlayanda Badisəba xanım necə qəmlənməyəydi, necə xiffət etməyəydi.
Şəkillər, məktublar, yazılar, o günlərlə bağlı ən xırda bir nişanə belə Badisəba xanımın yaddaşındakı qalın zaman buludlarını bircə anda dağıtmağa, keçmişi bütün ayrıntılarıyla bərpa etməyə qadir idi.
Bizimçün o keçmişin içərisindəki əziz surətləri aydınlığıyla görmək daha çətindir.
Amma cəhd edək.
Çünki indimizin çox təməlləri o keçmişin qoynundan ucalır.
Firidun bəy haqqında ən doğruçu ömür tarixçəsini 1930-cu il aprelin 30-da şagirdi Fərhad Şərqli Ağazadə yazıb. Öz bildiklərinin üstünə Firidun bəyi yaxından tanıyan Rəşid bəy Əfəndizadədən, Haşım bəy Nərimanbəylidən, ustadın digər şagirdlərindən öyrəndiklərini artırıb, Köçərlinin 7 il sonra qayıdışsız məhv ediləcək əlyazmalarını, məktublaşmalarını oxuyub. Ona görə də Firidun bəyi olduğu kimi, bütün saflığı və ucalığıyla görməyə, göstərməyə nail olub: ""Atası Əhməd bəy Qarabağın ortabab bəylərindən hesab olunurdu və Əyricə kəndində özünə məxsus mülkü və torpağı vardı. Qış fəslini burada və yay fəslini də Şuşada yaşardı.
Oğlunun tərbiyəsində nə atasının təsiri olmuşdu, nə də anası Mina xanımın. Çünki anası Mina xanım o vaxtın bütün xanımları kimi, savadsız idi, atasına gəldikdə, bu da türk dilini sevməzdi, o əsrin mollaları və bəyləri yalnız fars dilinə rağib olduqlarından Əhməd bəy də fars dilini sevərdi. Firdovsinin ""Şahnamə""sini əzbərdən bilirdi, onlarca səhifəni uca səslə oxuyub dinləyənləri heyran buraxardı. Çox istərdi ki, oğlu, balaca Firidun da atası kimi ""Şahnamə""çi olsun. Amma Firidun bəy nə şahnaməçi oldu, nə də farsçı"".
Həyat öz adi axarı ilə getsəydi, elə Əhməd bəyin istəyi çin çıxardı. Amma Firidun bəy yalnız atasının övladı deyildi, həm də (olsun ki, daha əvvəl) Vaxtın yavrusu idi.
Dədə-baba qaydasınca ibtidai savadını ""Quran"", çərəkə, ""Gülüstan"", ""Bustan""la başlamışdısa da, atası onu dövrün bəylərə yaraşan dəbinə görə Şuşadakı rus məktəbinə də qoymuşdu.
Hər insanın ömründə mütləq kimsə, kimlərsə olur ki, həyatının hansı anındasa onun qarşısına çıxır, gəlməyiylə də səmt küləyi kimi yönünü dəyişir, yolunu müəyyənləşdirir, taleyini dəyişir.
Gün gələcək, Firidun bəy özü belə bir Dəyişdiriciyə, Səmtləndiriciyə dönəcək, bütöv millətin qolundan tutmağa, onu sağlam yola tuşlatmağa qadir şəxsiyyətə çevriləcək.
1879-cu ildə, 17 yaşındaykən onun qarşısına Azərbaycan xalqının daim minnətdarlıqla anmalı olduğu bir müəllim çıxır.
Gənc Firidun bəyin qolundan tutan bu insanın qolu şikəst idi. Şamaxı rusu olan Aleksey Osipoviç Çernyayevskinin (1841-1894) bilək sümüyünün bir tayı cərrahiyyə edilərək çıxarıldığından biçarə həmişə sol qolu boynundan asılı gəzərmiş. Amma bu narahat halıyla o, millətimiz üçün ""Vətən dili"" dərsliyini doğura bildi, Azərbaycanı kənd-kənd dolaşaraq sərraf gözləriylə sabah bu yurda gərək ola biləcək uşaqları tapdı, atalarını dilə tutaraq yumşaltdı, o yeniyetmələri Qori seminariyasına apardı, oxutdu, adam elədi.
O uşaqlar olmasaydı, Azərbaycan indiki Azərbaycan olmazdı.
Və həmin qənimət yurddaşımız Çernyayevski bu xalq üçün son ən böyük faydasını verməkçün 1893-cü ildə Azərbaycan dilində ""Fikir"" adlı qəzet buraxmaq uğrunda üzücü çarpışmalara başladı.
Qarşısında o qədər əngəllər yaratdılar ki, bir il sonra ürəyi partladı.
Aleksey Osipoviçin çox uzaqları və çox dərinləri görə bilməsinin sübutu elə Firidun bəydir.
Əsl müəllim bəsirətiydi.
O, illərcə seçdiyi, dərs dediyi, təmasda olduğu yetirmələri içərisində ən çox Firidun bəyi sevmiş, ən çox ona ümidlər bağlamışdı.
Şəhər məktəblərində azərbaycanlılara vəzifə verilməsi çar hökuməti tərəfindən arzuedilməz sayıldığı, təxminən yasaq edildiyi halda Firidun bəyə Qori seminariyasını bitirdikdən sonra İrəvan gimnaziyasında şəriət və türk dili müəllimliyinin etibar edilməsi də məhz Çernyayevskinin zəmanətlərinin, dayaqdurmalarının sayəsində mümkün olmuşdu.
Seçimində yanılmamışdı bu nadir insan.
1907-ci ildə Firidun bəyə şeyxülislamlıq təklif olunmuşdu. Belə vacib kürsüdə onun kimi mütərəqqi bir simanın əyləşməsinin gərəkliyini düşünən o çağkı bir sıra qabaqcıl ziyalılar, o sıradan Mirzə Cəlil də Firidun bəyə tövsiyə etmişdi ki, razılıq versin. Sultan Məcid Qənizadə israrlı idi: ""İndi Qafqazda səndən savayı elə bir adam yoxdur ki, şeyxülislamlığa səndən artıq layiq olsun. İndi bizim üçün bu fikirdən əl çəkmək millətin istiqbalını nadanlara və buna oxşayan sarıqlılara tapşırmaqdır. Bunu da biz millətə xəyanət hesab edirik. Hər bir müsəlman necə ki, görürəm, sənin adını çəkir, ona görə biz sənə təkid edirik ki, bu yolda çalışasan"".
O, müəllimliyi üstün tutmuşdu.
Allaha kim daha yaxındır?
Hər gün dilində Allah kəlamı səslənən bir dindar, din böyüyü, ya sözü ilahi dərəcədə ali tutan, elmə, maarifə, millətə xidməti məsləklərin ən layiqlisi sayan, olsun ki, heç ənənəvi ibadətlərə vaxtı çatmayan bir ziyalı? Firidun bəy yaşantısı ilə, keçdiyi yolla sübut etdi ki, Yaxşı Müəllim Allaha şeyxülislamdan da qat-qat yaxın və əziz ola bilərmiş!
Böyük yollar hələ yeni başlanırdı, ürək arzularla doluydu, qarşıda ümidli gələcək bərq vururdu və Firidun bəy ən məhrəm istəklərindən birinin gerçəkləşməsinə tələsirdi.
Bu məktubu 1895-ci il sentyabrın 13-də İrəvandan yazırdı.
Qardaş qədər əziz bildiyi bir insana göndərdiyi bu diləkçə-məktubda ürəyini açırdı: ""Bəradər-i mehribanım Əbdürrəhman ağa! ...Dilicanda Sizdən ayrılandan bir neçə gün sonra Qarabağa gedib olan əhvalatı atama, bacılarıma və sair qohum-əqrəbaya söylədim. Cümləsi şad və xoşhal oldular. Hamıdan ziyadə bacılarım sevindilər ki, Sizin kimi nəcib silsilə ilə qohum olmaq bizə müyəssər oldu və atamın, bacılarımın arzusu budur ki, tezliklə bu iş itmamə yetsin. Ona binaən Sizdən və zihörmət Fatma xanımdan təvəqqe və iltimas edir ki, bu işi tezlikcən əncamə yetməyə izn verəsiniz ki, mən də yazım, atam və bacılarımdan birisi gəlib əqd-i nikah etsinlər və qış düşməmiş mən də gəlib Badisəbanı gətirim. Çünki qışda yollar tutulur, çox soyuq və sazaq olur"".
Firidun bəyin doğmaları, əlbəttə ki, sevinməliydilər. Nəhayət ki, yaşı 33-ə çatanda Firidun bəy daşı ətəyindən tökmüşdü, evlənməyə qərar vermişdi və seçdiyi gözəlin 16 yaşı vardı.
Xoşbəxt olmağı bacarançün dünyada əslində az şey lazımdır.
Sevimli bir ömür dostu, sevimli peşə, səni duyan, anlayan dostlar.
Firidun bəy qənaətcil, xüsusi təmtəraqsız bir ömür yaşayıb. Amma yaşadığı dəbdəbəsiz həyat, bütün sıxıntılarına baxmayaraq, onunçün bir bayram kimiymiş.
Badisəbanın ayağı sayalı olur. Onunla qovuşandan bir il sonra Firidun bəy Qori seminariyasına müəllim təyin edilir və xalqçılıq, vətənçilik naminə fədakar əməkləri o dövrdən daha geniş vüsət almağa başlayır.
Firidun bəy sadə varlığıyla elə nəhəng olub ki, bulunduğu hər yer ona dar gəlib.
Dərs deyib - bir sinfə, bir seminariyaya sığmayıb.
O, millət boyda sinif uman bir ustad idi.
Və bütün millətə dərs verə bilməyin də çəmini tapa bilib. Bunu aldığı işığı artırmağı və yaymağı bacaran yetirmələr hazırlamaqda, onları daim nəzarətdə saxlayıb yönləndirməkdə, bir də millətin yaşayası söz yarada bilən qələm sahiblərini ümummilli faydalar üstündə daha artıq kökləməkdə görüb.
Qarşısında olanları, yanındakıları idarə edə bilmək bəlkə başqaları üçün də mümkündür.
Firidun bəy tək ona məxsus yeni bir üsul da yaradıb. Ona qədər və ondan sonra heç bir böyük Azərbaycan aydınının etmədiyini edib.
Millətin bütün seçkin qələm sahibləriylə mütəmadi yazışıb.
Ölkədəki ədəbi gedişatı sadəcə izləməyib, həm də bu işi təşkil edib.
Ən çeşidli arxların səmtini sağlam bir məcraya, bütöv bir nəhrə doğru çevirib, Azərbaycan ədəbiyyatını bir tama, bütünə, millətin ruhunun aynası, tərcümanı olmaq siqlətinə yetişdirən Firidun bəyin bunu hansı şərtlər və hansı tarixi gerçəklik çərçivəsində edə bildiyini düşünərkən buna möcüzə də, qeyri-adi qəhrəmanlıq adı da vermək olar.
Firidun bəy Köçərlinin bu xalqa ən əvəzsiz töhfələrindən biri onun yaratdığı məktub mədəniyyətidir.
Firidun bəy sözün ən parlaq anlamında Məktubu Məktəbə döndərməyi bacardı.
Firidun bəyə qədər də yüzillərcə azərbaycanlılar bir-birlərinə məktub yazmışdılar.
Savadları olmayanlar başqalarına yazdırıb başqalarına oxutdurmuş, əli qələm tutanlar, hərf tanıyanlar hərə öz qabındakı qədər yazmışdı.
Sonra başladı yeni təfəkkürlü Azərbaycan oxumuşları, ziyalılar, alimlər, yazarlar yetişməyə.
Onlar da məktublaşdılar. Amma Firidun bəy məktublaşmanı Millət quruculuğu, yeni Azərbaycan yaradıcılığı fəlsəfəsinin cövhəri etdi.
Yetirmələrinin hər biri Firidun bəy üçün doğma övlad məqamında idi.
Uşaqlar təhsili başa çatdırıb müstəqil həyata başlayandan sonra da Firidun bəy qayğıkeş ata kimi onları diqqətsiz buraxmırdı, yüksəlişlərini izləyirdi, macalı nə qədər qıt olsa belə, onlara məktublar yazırdı, yenə öyüdlərini, yenə dərslərini verirdi, yenə gendən-genə olsa da, müəllimliyini davam etdirirdi.
Təzə müəllimlərdən - keçmiş şagirdlərindən aldığı məktubları gətirib sinif otağında oxuyarmış, öyrəncilərlə müzakirə edərmiş, əslində bunu da görk olaraq edərmiş, anladarmış ki, siz də belə olun, bu mətləbi aşılayarmış ki, arxayın olun, daha biz ayrılan deyilik, ən azı məktublarla görüşəcəyik, sizin hər addımınızı sevgiylə izləyəcəyəm.
1916-cı ilin 2 oktyabrı Firidun bəy Qoridən yazırdı:
""Müşfiq-i mehribanım Həsən!
Sənin təbrik telini alıb şagirdlərə oxudum. Çox xoşhal oldular. Biz özümüz də çox şad olduq ki, əziz gündə bizi yad edibsən.
...Bu qədər biləsən ki, səni heç vaxt unutmarıq və xatirin yanımızda əzizdir. Mən həmişə sənin kimi əxlaqı təmiz və qeyrətmənd şagirdlərimin vücudilə iftixar edirəm və sizin yaxşı sədanız qulağıma yetişəndə şadlanıram.
Heyfa ki, Bakıda qulluq etmək müyəssər olmayıbdır, amma bu var ki, kəndlərə də işıq salmaq lazımdır və qaranlıqda qalanlarımızın halına yanmaq və onları nur-i mərifətlə işıqlandırmaq bizə borcdur.Ümidvaram ki, Assula kəndinin camaatı sənin qədrini bilib can-i dildən səni sevəcəklər. İnsana da hər şeydən artıq olan həqiqi məhəbbətdir. Mən öz şagirdlərimin mənə olan məhəbbətini milyonlara vermərəm"".
Nəvazişkar müəllim də, canıyanan valideyn də yeri düşəndə suçlu olan ciyərparasını indiki günahlarının artaraq sabahlarını nahamvar etməməsi xatirinə cəzalandırmağa da vadar qalır.
Firidun bəysə cəzalandırmanın özünü də uşaqdakı yeni bir istedadı, fərqliliyi kəşf etməkçün girəvə sayırmış.
1899-cu ildə seminariyada tələbələr arasında ciddi narahatlıq doğuran bir ixtilaf baş verir. Bais tələbələri təcrid edərək baş vermiş hadisə barədə izahat yazmalarını tələb edirlər. O yazılardan birini oxuyarkən Firidun bəy dalğınlaşır, yeniyetməni yanına çağırtdırır və ""Sizdə qabiliyyət görünür, çalışınız gələcəkdə mahir bir yazıçı olasınız"", - deyir.
Nə baş verən hadisə barədə bir söz, nə əlavə çək-çevir. Elə bu qədər.
Ancaq bu bircə cümlənin yükü nə qədərdir!
Demir bir də belə şuluq işlərə baş qoşma, amma həm də deməyə-deməyə bunu demiş də olur. Özünü qoru demir. Amma həm də bunu demiş olur.
Və 3 il keçir hadisədən.
Gənc seminariyanı bitirərək Sabunçu məktəbində dərs deməyə başlayır.
Günlərin birində həmin sabiq şagird ""Kaspi"" qəzetində dərc edilən, köçəri arvadların kol arasında uşaq doğması macərasını əks etdirən yazısını kəsərək zərfə qoyur və üstünə bir məktub da əlavə edərək göndərir istəkli müəllimi Firidun bəyə: ""Alınız, bu, Sizin nəsihətin səmərəsidir""
. Bu o cavanın işıq üzünə çıxan ilk bədii yazısı idi.
Firidun bəy sevincək cavab yazır, təqdir edir, qanadlandırır.
Sonralar o gənc Bakı və Tiflis mətbuatında imzası ən ardıcıl görünən yazara çevrilir...
Müşahidələrim mənə bu həqiqəti də pıçıldayır ki, səliqəli, vasvası müəllim olaraq cədvəllərə müvafiq vaxtlı-vaxtında hərəkət etməyə alışmış Firidun bəy elə məktublaşmalarında da dəqiq cədvəl üslubuna riayət edirmiş.
Bəlkə də gündəlik qeydiyyat aparılan sinif jurnalı kimi, bir ayrıca Məktublaşmalar Dəftəri də varmış.
Hansısa sabiq yetirməsindən cavab gecikirmişsə, ya arada fasilə əmələ gəlirmişsə, bunu etibarsızlıq kimi dəyərləndirərək küsüb-incimirmiş. Dünən, srağagün dərsə gəlməyən şagirddən müəllim bunun səbəbini necə tələbkarlıqla soruşarsa, elə o sayaq Firidun bəy də məktublarında keçmiş öyrəncilərini ərklə qınayar, ""mən sizdən heç vəchlə ayrılan deyiləm"" həqiqətini üstüörtülü, narın işarələrlə də olsa, çatdırar, onları yalnız müəllimliklə kifayətlənməyib, məktəb hüdudundan qıraqlara qanad aça bilən yazı-pozuya səfərbər edərmiş.
Şagirdi Rəcəb Əfəndiyev artıq müəllim idi, Göyçayda dərs deyirdi.
1915-ci il dekabrın 17-si.
Firidun bəy yazırdı.
İlk sətirlərdə o, onun kimi müəllim olan bir şəxslə deyil, şagirdi ilə, amma bir az sonrakı sətirlərdə elə onun kimi hamı üçün yazmağa qadir bir qələm sahibi ilə danışırdı: ""Mehribanım Rəcəb! Çoxdandır ki, səndən bir əhval yoxdur. Bilmirəm sən mənə yazmalısan, yoxsa mən sənə - unutmuşam. Hər halda sən mənim yazıb-yazmadığıma mültəfit olmayıb gahda bir öz işindən və şüğlündən məlumat ver. Nə üçün qəzetlərdə əhval yazmırsan? Mümkün olsa, ""Yeni iqbal""a hekayələrindən göndər, dərc olunsun. İstəyirsən mən Üzeyirə yazım sənin barəndə və o sənə məxsusi təklif eləsin yazmağı. Bir neçə hekayələr yazandan sonra məcbur etmək olar ki, sənə qələm haqqı da verilsin"".
Firidun bəydən məktub almaq hər kəs üçün bir mübarək sovqat kimiydi. Ümumən, gələn hər məktubda həmişə bir xoş intizar, müjdə ümidi var.
Onda qalmış Firidun bəy kimi möhtərəm bir insandan ola.
Firidun bəyin məktublarını o məktubları alan hər kəs üçün - istər keçmiş şagirdi olsun, istər ən tanınmış bir ədib - əziz edən yalnız altındakı mötəbər imza deyil, ilk növbədə məzmun idi.
Bu məktubların hər biri şipşirin ana dilində yazılmış hekayət, zəka dolu bir qəzet məqaləsi qədər ləzzətli idi.
Firidun bəyin yaşlı müasirlərindən olan Mirzə Mehdi Vəlizadənin etirafı buna aşkarca dəlil deyilmi: ""Doğrusu ki, bu qədər kimsələrdən namələr alıram və cavab yazıram, amma büzürgvarım Sizinkağızınız kimi faydalı və fərəhəfza onların içində az olur və bəlkə heç olmur. Ona görə cavabı dəxi Sizə artacaq həvəs və xahişlə yazıram""...
Firidun bəy alovlandırmağı bacarırmış, alışmağa mail olanlarçün qığılcıma çevrilə bilirmiş.
Firidun bəyin bəlli şairləri daha vacib mövzulara yönəltməsi bir yana, o həm də bir çoxlarının, olsun ki, heç vaxt yazmayacaqları, ürəklərində yatıb qalacaq hisslərini tərpədərək həmin duyğuların qatar-qatar şeirlər kimi doğulmasına səbəbkar oldu.
Firidun bəyin məktublaşdığı onlarla şairdən biri olan Nazir təxəllüslü Abbas ağa Qaibov 1909-cu ildə göndərdiyi məktubunu belə başlayırdı: ""Haqqımda ""Səda"" qəzetəsində müfəssəl yazdığınız məqaləni əvvəldən-axıradək oxudum.
Məxfi qalmasın ki, mən tamam qırx il bundan əqdəm Nasir Mustafa ağaya ""gördüm"" qafiyəsi ilə yazdığım iki parça şeirdən maəda bu axır vaxtlaradək bir elə əhəmiyyətli şey vücuda gətirməmişdim. Ancaq Sizin 1903-cü ildə Azərbaycan ədəbiyyatına dair yazdığınız kitabçada adımı şair zümrəsində çəkməniz məni məcbur etdi ki, əlimə qələm alıb, vaxt keçmiş olsa da, laməhalə Sizin sözünüzün təsdiqi üçün cüzi də olsa bir əsər meydana gətirim və belə olmağında zərrəcə xilaf yoxdur. ""Səda""da zikr etdiyiniz əsərimin cümləsinə bais Siz olubsunuz. Hərgah 40 il bundan əqdəm mənim şeirimə Sizin kimi qədr verən olsa idi, indiyə kimi əqəllən otuz-qırx cild kitab yazardım. Sizin məqalənizin nəticəsi olaraq bu halda özümdə artıq qüvve-yi şairanə hiss edirəm"". Yatmış vulkanları oyadan qüdrətmiş Firidun bəy. Adicə məktubları, xırdaca məqalələri ilə bu təhər vəcdə gətirə bilirmişsə, gör həyatının mənası saydığı kitabları işıq üzü görsəydi, ürəklərdə və düşüncələrdə nə mədəni inqilablar, nə duyğu atəşfəşanlıqları coşdura bilərmiş!
""Bizim milli şairlərimiz ərse-yi dünyaya gəlməyibdirmi? Aya, bizlər belə möhtərəm şəxslərin vücudundan məhrummu qalmışıq? Bu suallara cavab verib deyə bilərik ki, bizim də çox böyük, müqtədir və xoştəb milli şairlərimiz olubdur və lakin mütəəssif onların qədir və qiyməti nə öz vaxtlarında və nə bu halda bilinibdir.
Budur, beş ildən ziyadədir ki, biz fəqir milli şairlərimizin tərcüme-yi hallarına dair əhvalat yığmağa çalışırıq, kifayətincə məlumat cəm etmək bacarmadıq.
...Ancaq maye-yi təsəllimiz bu ola bilər ki, ədiblərimizin qədr və qiyməti öz vaxtlarında və bu halda bilinməsə də, gələcəkdə qəflət yuxusundan ayılmış millətimizin zirək və qədrşünas balaları bilərlər və onların nam və şöhrətini uca məqama qalxızarlar, bu unudulmuş əsərlərini intişar etməklə adlarını zində qılarlar. Çünki bizim şüəra cismən ölüb fövt olublarsa da, ruhən və mənən həlak olmayıblar.
Farsların Sədi və Hafizi diri qalan kimi, bizlərin də Zakiri, Seyidi, Nəbatisi, Saliki, Arifi, Fəqiri, Kamisi gərək diri qalsınlar.
...Əlbəttə, bizim də milli bayramımız olacaqdır!""
Firidun bəy yolunu Azərbaycan dili müəllimi kimi başlamışdı, sonacan da Azərbaycan dili MÜƏLLİMİ olaraq qaldı.
Azərbaycan ədəbiyyat nümunələrini toplaması, Azərbaycan şairləri ilə illər boyu gecə-gündüz usanmadan yazışmaqlarının da qayəsi bu ali niyyətə xidmət edirdi: ""Ananın südü bədənin mayəsi olduğu kimi, ananın dili də ruhun qidasıdır. Hər kəs öz anasını və vətənini sevdiyi kimi, ana dilini də sevir. Bu, Allah-taalanın gözəl nemətlərindən birisidir, onu əziz və möhtərəm tutmaq hər kəsə borcdur.
...Millətini sevən, onun mənəvi diriliyinə çalışan, tərəqqisi yolunda əmək sərf edən yazıçılarımızdan, ədiblərimizdən və şairlərimizdən çox-çox təvəqqe edirik ki, dillərini asanlaşdırsınlar, ana dilindən uzaq düşməsinlər, meymunluqdan əl çəksinlər, fikirlərini açıq və sadə dildə yazsınlar, ta ki, onların yazdıqlarını oxuyan anlasın, düşünsün və ayılsın"".
Firidun bəy 35 il müəllimlik etdi və müəllimlikdən müqəddəs bir sənətin mövcudluğunu ağlına belə gətirmədi. Və həmişə arzuladı ki, bu nəcib peşənin sahiblərinin dolanışığı da onların uca sənətlərinə uyğun olsun. Firidun bəy müəllimlər haqqındakı bir yazısında ağır dolanışıq yaşayan tanış həmkarının gileylərini qəlb sancısı ilə bölüşürdü - ən başda beynimi düşündürən un və buğda fikri, bundan bir az aşağıda yağ və düyü əndişəsi, ondan bir az altda odun və kömür qayğısı, lap sonda şagirdlərin hesab və yazı dəftərlərinə baxıb sabahacan səhvlərini düzəltmək məsuliyyətidir.
Və Firidun bəy o müəllimi qınamırdı: ""Qarnı ac abidin ibadəti dürüst olmayan kimi, ac müəllimin də müəllimliyi dəxi dürüst deyil və ondan fayda gözləmək əql-i salimdən bəiddir.
Məzkur müəllim on ildən ziyadədir ki, müəllimlik peşəsini tərk qılıb ticarət əmrinə məşğuldur və bu halda güzəranı xoş və rahat keçir, müəllim olduğu vaxtda çəkdiyi darlığı və ürək sıxıntısını indi çəkmir, məqamı düşdükcə millətə dəxi qövlən və felən xidmətini müzayiqə etməyir"".
Firidun bəy çətinliyə tab gətirə bilməyənləri ittiham etmirdi, amma müşküllərə sinə gərib şərəfli işini davam etdirənləri hünər sahibi sayır, onlara baş əyirdi.
Çünki özü də ağlı millət kəsəndən belə oldu.
Baxmayaraq ki, ömrü boyu onu ruhdan salmağa, həvəsini söndürməyə tale yüz cür əngəllər törətməkdə əliaçıqlığını da əsirgəmədi.
İlk kitabı ""Təlimat-i Sokrat""ı nəşr etdirməkçün çox qapıları döymüşdü.
Qafqazda türk mətbəəsi olmadığından əlyazmanı Krıma, İsmayıl bəy Qaspıralıya yollamışdı.
Onunla bu babətdə düz 7 il yazışmışdı.
Nəticə hasil olmayınca, axırı inciyərək, bezərək əlyazmanı geri istəmişdi və nə acı ki, kitabı İrəvan və Şuşadakı erməni mətbəələrində basdıra bilmişdi. Öz bəlalı ""Ədəbiyyat tarixi""nin nəşri yolundakı məşəqqətləri isə onu çərləmək həddinə yetirdi.
Qalmışdı ""Nəşr-i maarif""lə ""Nicat""ın arasında.
Nə onda, nə bunda nicat vardı.
Firidun bəyin bəxtindənmiş kimi, araya dava da girdi. Bir dostuna 1914-cü ildə Qoridən yazdığı məktubunda ürəyini boşaldırdı: ""Tarixdə misli görünməmiş olan bu böyük müharibə tam fikir və xəyalımı işğal edibdir. Gecələr də rahat yata bilmirəm. Xahişim var ki, sentyabrın əvvəllərində Bakıya gəlib bu zavallı əsərlərimin çap olunmaq məsələsini Sizin kimi dostların vasitəsilə bir növ düzəldə idim. Dava araya düşüb mane oldu. Bu qədər bilirsiniz ki, bu zəhmətlərimin çap olunmasından mənim də niyyətim pul qazanmaq deyil, ancaq ədəbiyyatımıza xidmət etməkdir"".
Müharibənin əvvəllərində ""Nicat"" əsəri çap etmək qərarına gəlirsə də, kağız qəfildən bahalanır və istək yenə baş tutmur.
Firidun bəy ayrı bir məktubunda lap ümidsizdir: ""Məcmuənin işi dərin quyuya düşübdür. Kim onu oradan çıxaracaqdır, bilmirəm"".Sonra isə sovetlər gəlir və Firidun bəyin özü puç olub gedir...
Mənimçün məchuldan-məchul bir sirdir ki, 1925-ci ildə üstündən ""xalq düşməni"" damğası götürülməmiş (yeri gəlmişkən, ona indiyədək rəsmən bəraət verilməyib!) Firidun bəy Köçərlinin ""Azərbaycan ədəbiyyatı tarixi materialları""nı Şura hökuməti necə oldu ki, nəşr etdi.
Bir anlıq namümkünü mümkün sayıb düşünürəm ki, Firidun bəy 1926-cı ildə sağdır.
Təbii ki, mütləq Bakıda keçirilən Birinci Türkoloji qurultaya qatılacaqdı, misli görünməmiş o məclisin əsas ağsaqqallarından olacaqdı. Bəs sonra? Axı çox keçmədi ki, həmin qurultaydakı yerli iştirakçıların hamısını bircə-bircə məhv etdilər.
Hərdən şübhə də yaranır ki, sanki həmin qurultay bütün türkçüləri bir yerə toplayıb sonra onlara divan tutmaqçün tələymiş.
KQB arxivlərində qalan sənədlər o qurultay günlərində hər bir iştirakçının qarabaqara izləndiyini, hər sözünün nəzarətdə olduğunu təsdiqləyir.
Firidun bəy yaşasaydı, şəksiz ki, öz ""Ədəbiyyat tarixi""nin müasir ədəbiyyatı əks etdirən cildini də yazacaqdı.
Ədəbi simaların və ziyalıların onun arxivindəki 900-dək məktubu isə cildlərin ən möhtəşəmi ola bilərdi.
Guya təsadüfən, həbs edilən Mustafa Vəkilovun mənzilində olduğu üçün külə döndərilmiş o ""cild""in o mənzildə olmasaymış, o gün ələ keçməsəymiş belə 1937-dən nə tərzdəsə salamat qurtara biləcəyi də ağlabatan deyil.
Firidun bəyin arxivində kimlərin məktublarının olduğu bəlli idi. Fərhad Ağazadə Şərqli o məktubların dəqiq siyahısını çoxdan tutmuşdu və NKVD-nin də bundan xəbəri olmamış deyidi.
Oradakı məktubların 78-i Sultan Məciddən idi.
Sultan Məcid ""xalq düşməni""idi.
23 məktub Ömər Faiqinki idi.
Ömər Faiq ""xalq düşməni"" idi.
17 məktub Salman Mümtazdan idi. Mümtaz ""xalq düşməni"" idi.
Hüseyn Cavidlə Seyid Hüseynin hərəsindən 4 məktub vardı.
Hər ikisi ""xalq düşməni"" idi.
Əhməd bəy Ağayev ""düşmən"" idi, Əlimərdan bəy Topçubaşov ""düşmən"" idi, Yusif Vəzir Çəmənzəminli ""düşmən"" idi, Məmmədəmin Rəsulzadə ""düşmən"" idi, Ceyhun Hacıbəyli ""düşmən"" idi...
Sovet hökuməti bu insanların hamısını tarixdən silməyi, hafizələrdən köklü-köməcli çıxarmağı qət etmişdi.
O ""cild"" salamat qala bilərdimi?..
""Əzize-yi mehribana Badisəba!
...Bir qəmimiz yoxdur Sizin ayrılığınızdan qeyri.
...Burada bir qəribə əhvalat yoxdur yazam. Qazlar və toyuqlar da salamatdırlar. Sizlərə duası var. Amma pulumuz qurtarıbdır. Gündə birisini kəsib yeyirik...
"" Hələ 1903-cü il idi. Hələ birgə olacaqları nə qədər məsud günlər vardı.
Badisəba da Firidun bəyin şagirdlərindən idi.
O, məktəb oxumamışdı.
Savadını evdə Firidun bəydən almışdı.
Firidun bəydən ona yalnız bu savad, hərarəti heç vaxt soyumayacaq xatirələr deyil, bir də müəllimlik yadigar qaldı.
O Firidunundan həmişəlik ayrı düşəndən sonra müəllimlik etməyi yalnız yaşamaq üçün vasitə kimi seçmədi, həm də bunu ərinin ruhunu daim şad etməyin bir yolu saydı.
Firidun bəyi ondan yaxşı kim tanıyardı ki! O hər kəsdən gözəl bilirdi ki, Firidun bəyin nigaran ruhu bu dünyaya qayıdırsa, həmişə mütləq məktəbə sarı qanadlanır..."
"Qəmli soraq uzaq Amerikadan gəldi.
Böyük pianoçu Çingiz Sadıqovu iitirdik. Dünyaya gözlərini qürbətdə yumdu.
Qürbət, ayrılıq qüssəlidir, ölüm ondan betər.
Bir ayrılıq, bir ölüm,
Heç biri olmayaydı!
Neyləməli ki, o da, bu da nə istəklərimizə, nə iradəmizə tabedir, onlar insanın əbədi yol yoldaşıdır...
Bəlkə kimsə zənn edər ki, Çingiz Sadıqov 20 ildən artıq idi xaricə getmişdi, artıq oralara alışmışdı.
Qətiyyən o cür düşünmürəm!
Əminəm ki, Kaliforniyada sürdüyü illərin hamısında Vətən onun içində, o, qürbətin mühasirəsində idi. Doğrudur, doğmalarını da aparmışdı oralara, əzizləriylə özünə simsar bir mikromühit yarada bilmişdi. Lakin Bakını, könlünün minbir teli və həyatının saysız xatirələriylə bağlı olduğu tanış küçələri, məhəllələri, binaları, ağacları, səhnələri ki daşıyıb qürbətlərə aparmaq mümkün deyildi. Onların ürək sıyıran xiffətisə ilin üstünə il, ayın üstünə ay, günün üstünə gün gəldikcə qəribi qarabaqara izləyir.
Yeniyetməlik, cavanlıq çağlarından elə mədəni və ictimai bir ab-hava əhatəsində yaşamışdı, sovet onillərində dövrün diktəsiylə daim elə bir mühitdə olmuşdu ki, adətən rus dilində danışmışdı və bu dil ona ana dili qədər yaxın idi. Amma ana dilində danışmağa başlayanda uşaqlıq illərindən ruhuna hopmuş o qədər şirin Qarabağ ləhcəsiylə danışardı ki, sanki elə bu dəqiqə Şuşadan gəlib.
Halbuki Bakıda doğulmuşdu, paytaxtda boya-başa çatmışdı.
Onun içindəki yurd, xalq ruhu o qədər dərin və o qədər bariz idi ki, onillərcə axarında olduğu həyat bu saflığa zərrəcə təsir edə, həmin ruhu sozalda, solğunlaşdıra bilməmişdi.
Elə həmin səbəbdən çalğısında da həmişə canayatan bir müasirliklə yüksək zövqlü xəlqilik qovuşuqda idi.
Və mən Çingiz Sadıqov itkisinin xəbərini üzüntüylə, qəlb ağrısıyla qarşıladım.
İlin son günləriylə sadəcə təqvim ili bitir. Lakin Çingiz Sadıqov kimi nadir insanlar və sənətkarların gedişi ilə mənəviiyat, mədəniyyət tariximizdəki bütöv dövr, parlaq bir epoxa tamamlanır.
O, incə duyumlu musiqiçi, mahir pianoçu, əvəzsiz müşayiətçi idi - bunlar öz yerində. Amma o həm də son dərəcə maraqlı həmsöhbət, bildiklərini, xatırladıqlarını cəlbedici bir tərzdə söyləməyi bacaran tarix bələdçisi idi. Bu keyfiyyəti ilə əziz Çingiz müəllim 80-ni adlayandan sonra da və bəlkə də yaşı daha çox artdıqca əvvəlkindən daha ziyadə dəyər, maraq, əhəmiyyət kəsb edən körpü idi.
Ona görə də 88-ni bitən 2017-ci ilin ilin yazında başa vuraraq ömrünün 89-cu ilinin yaşamağa başlasa da, belə sanballı yaşında da Çingiz Sadıqovun və ümumən, bu qəbil qənimət insanların qayıdışsız gedişi, əlbəttə ki, vaxtsızdır.
Ara-sıra Bakıya gəlişləri nəzərə alınmazsa, 1994-cü ildən bizdən min kilometrlərlə aralıda idi.
Birləşmiş Ştatlara köçmüş olsa da, sağ idi, yaşayırdı və nə qədər ki, nəfəsi gedib-gəlirdi mənimçün onun gənclik illərində bağlı olduğu mədəni mühitin insanları- Bülbül də, Rəşid də, Şövkət də, Tofiq Quliyev də, Müslüm də... diri idilər.
Vaxtilə , 1990-cı illərin lap əvvəllərində Azərbaycan radiosunda onun haqqında 2 geniş veriliş hazırlamışdım, saat yarımdan artıq söhbətini lentə almışdım.
Həmişə içərisi məhəbbətlə, işıqla dolu idi və indi yadigara çevrilən həmin söhbətin anları canlanır hafizəmdə və düşünürəm ki, Çingiz müəllim nə qədər saf, nə qədər nəcib idi!
O, insanların, yaxınlarının, dostlarının, əziz saydıqlarının ən adi hərəkətlərini, sözlərini də adilikdən çıxararaq mənalandıra, sevdirə, qeyri-adi kimi təqdim edə bilirdi.
Çingiz müəllim canlı klassik idi və nə heyf ki, bir cüt əlin barmaqlarından da az qalmış son klassiklərimizdın daha birini itirdik.
Bizdən ayrıldı, getdi onsuz da xatirələrində, içəri dünyasında həmişə birgə olduqlarının əbədi ruhlar aləminə.
Ruhu şad olsun!
Yaratdıqları ilə həmişə ruhumuzu şad etmiş və edəcək unudulmaz sənətkarımız və dostumuz Çingiz Sadıqov var olduğumuz müddətcə sevgilərimizdə yaşayacaq!
P.S. Bu anlarda Çingiz müəllimlə vidalaşmaq imkanım yoxdur. Məndən uzaqlardadır. Bu sətirləri elə ilk ayrılıq sözləri, vəfa borcumun və acımın ifadəsi kimi yazdım. Söz yox, onun böyük sənətkar və insan surətini insanlara daha dolğun çatdırmaq üçün gələcəkdə müfəssəl yazacağam."
"Özünü görmək mənə nəsib olmadı, yaşım çatmadı.
Amma dostları, tələbələri, müasirləri ilə Bülbül haqqında o qədər söhbətləşdim, oxularını o qədər dinlədim, yazdıqlarını o qədər oxudum, yolunu, irsini o qədər araşdırdım ki, o mənə doğmadan-doğma bir insana çevrildi.
Niyazinin, Şəmsi Bədəlbəylinin, Tofiq Quliyevin, Rəşid Behbudovun, Bəhram Mansurovun, Mirzə Babayevin və neçə-neçə başqalarının məhrəm yaddaşları axıb keçir hafizəmdən, sanki Bülbül haqqında bir filmə baxıram.
Film demişkən, elə onun macəralarla dolu ömrü qurulu filmdir, ayrı-ayrı epizodları, süjetləri ilə o kinolenti də təsəvvür edirəm.
Qərb məşhur opera ulduzları, seçkin bəstəkarları haqqında neçə dəyərli bədii film çəkib, niyə Bülbül haqqında olmasın!
Özü də indi, Qarabağ yaramızın sızladığı çağlarda lap məqamıdır.
Bədii film bir tərəfə, canayatan sənədli, publisistik film də çəkilmədi vaxtında. Doğrudur, 1968-ci ildə çəkilmiş bir sənədli film var. Di gəl, Bülbül o filmə sığmır. Təbii, sənədli filmi indi də çəkmək olar. Fəqət mühüm bir fürsəti heyhat ki, qaçırmışıq.
Əsl danışa bilən, xatirə söyləyəsi insanların çoxu artıq özləri xatirəyə çevriliblər. Bülbülü 1961-də itirmişik.
Tay-tuşları lap çoxdan gedib, cavan müasirlərinin də yarpaq tökümü 1970-lərdə - 80-lərdə artıq başlamışdı.
Bülbül çağının xırda uşaqları indi ağsaqqallardır. Onlardan Bülbülü necə sorasan?!
Bütün səs incilərindən savayı millətimizə ərməğan eydiyi ən vacib ixtirası – italyan vokalının təməlində nəzəri əsaslarını yaratdığı Azərbaycan oxuma məktəbinə görə biz Bülbülə həmişə minnətdar olmalıyıq.
Onun haqqında bir neçə yazım olub. Ancaq gərək kitab yazam. Çünki indiyədək bu nəhənglikdə sənətkar haqqında böyüklüyünə layiq, onu bütün möhtəşəmliyi ilə göstərə biləcək sanballı əsər də yazılmayıb.
...Bu iyun günlərində növbəti dəfə Bülbülün evinə getmişdim.
Bir vaxtlar yaşadığı, indi muzey olan evinə.
Həyat yoldaşı Adilə xanımdan sonra olmamışdım orda.
Oğlu Çingizlə əyləşmişdik bir zamanlar Bülbülün oturduğu masanın arxasında, onu anırdıq.
Çingiz divarları, tavanı göstərərək: “Görürsən, çoxdandır əl dəymir, təmirə ehtiyac var”, -- deyirdi.
Həqiqətən, hər qarışında Bülbülün nəfəsi duyulan bu mənzil yaxşı təmir edilsə, pis olmaz. Hər halda muzeydir, daim qonaq-qarası var. Ancaq nədirsə mənə bu mənzilin elə xeyli illər əvvəl gördüyüm bu nimdaş görkəmi, hətta bir qədər köhnəlmiş divar kağızları, solan rənglər daha məhrəm gəlir.
Bu könəliyin özündə nurani adamın bəyazlaşmış saçları kimi elə bil vaxtın sığalı, Bülbülün içində olduğu günün havası var.
Bülbülün illərcə isti yuvası olmuş bu mənzildə Çingizlə oturmuşuq və qəfilcə xəyalımdan keçir ki, qonşu otaqdan gələn məlahətli səsi kimi Bülbül özü də yan otaqdan bu tərəfə keçə, bizə yaxınlaşa, indi çay içdiyimiz, söhbət etdiyimiz, bir zamanlar özünün də bizim kimi asudəcə oturaraq çay içdiyi, çörək yediyi, fikrə daldığı bu masanın böyründə dayana, ürəyi göynədəcək qədər yaxın, mehriban səsiylə, tanış sözlərini dilə gətirə bilər: “Necəsən, gülüm?”.
Və qətiyyən təəccüblənmərəm.
Axı mən onu elə daim canlı kimi qavrayıram!.."
"Baba – XX əsrin əvvəllərinin məşhur Bakı fotoqrafı Lavrenti Georgiyeviç Breqadze (1876-1967).
Nəvə – Moskvada yaşayıb-işləyən görkəmli kimyaçı alim, professor Vladimir Breqadze.
Yəqin heç Vladimir İosifoviçin yatanda yuxusuna da girməzdi ki, o, yaşı səksənə çatanda rəsmən peşəkar fotoqraflar cərgəsinə qəbul ediləcək və bu hadisə baş verəcək bir vaxtlar babasının fotoqraf kimi şöhrətləndiyi, öz atası İosif Lavrentiyeviçin doğulduğu, təhsil aldığı, əmək həyatına başladığı həmin cənub şəhərində.
Bakıda kimyaçıların beynəlxalq konfransında iştirak etməyə gəlmişdi.
Elmi tədbir yekunlaşandan sonra, Bakıdan ayrılmazdan qabaq Vladimir İosifoviç xanımı Lüdmila Aleksandrovna ilə bir daha yanıma gəldi.
Əvvəlcə muzeyi seyr etdilər. Heyran qaldılar.
V.İ. Breqadze muzeyin “Yaddaşlar kitabı”na xoş təssüratları barədə minnətdar sətirlər yazdı.
Və sonra onu bir neçə sürpriz gözləyirdi.
Əvvəlcə, Azərbaycan Fotoqraflar Cəmiyyətinin sədri Mirnaib mənim iş otağımda Vladimir İosifoviçə onun bu Cəmiyyətin fəxri üzvlüyünə qəbul edilməsi haqda sənədi təqdim etdi.
Söz yox, ömrü boyu professorun xeyli təltifləri olub, o, vaxtilə həm SSRİ, həm də Rusiya Federasiyasının Dövlət Mükafatlarını alıb, nə qədər diplomlara layiq görülüb.
Ancaq həyəcanından hiss edirdim və özü də etiraf etdi ki, babasının xatirəsini yaşadan sevimli Bakıda təqdim edilən bu Üzvlük Fərmanı onu indiyəcən aldığı bütün diplomlardan daha artıq riqqətləndirdi...
Bakının məşhur fotosalnaməçisi Lavrenti Breqadzenin arxivdən taparaq surətini çıxardığımız nadir bir əsərini – Bakının neft mədənlərində çəkilmiş panoram fotonu da çərçivələdərək qonağımıza hədiyyə etdik.
...Kimyaçıların Bakı konfransına dünyanın başqa ölklərindən də gələnlər vardı. Təbii ki, konfrans gedişində heç də onların hamısı ilə yaxından tanış olmaq fürsəti yaranmır. Birinin plenar iclasda çıxışını eşidirsən, birinin konfransın tezisləri toplusunda məruzəsi haqda qısa bilgini oxuyursan, iclaslar bölmələrdə davam edəndə sənə aid bölmədəki alimlərlə nisbətən yaxınlşasan da, digər seksiyalarda məruzələri olanlardan nisbətən aralı düşürsən.
Uzaqbaşı, ümumi ziyafətlərdə hansısa sifətlər yadında qalır.
Vaxtilə Bakl Dövlət Universitetində, Azərbaycan Milli Elmlər Akademiyasında çalışmış, sonra Türkiyəyə köçmüş, qardaş ölkədə kimya elminin inkişafına əhəmiyyətli töhfələr vermiş, indi Karsda yaşayıb işləyən mənim köhnə dostum professor Hacalı Nəcəfoğlu də bu konfransın iştirakçıları sırasında idi.
Bakıda idisə, söz yox, məni mütləq görməli idi.
Muzeydə bu 2 dəyərli alim daha konfransdakı kimi uzaqdan-uzağa deyil, yaxından görüşdülər, mehriban ünsiyyətləri yarandı və bu savab işimiz də yəqin gələcəkdə elm üçün yeni bəhrələrlə nəticələnəcək uğurlu bir yaxınlaşmanın təməlini qoydu.
Başqa sürprizsə, öz ayağı ilə gəlib çıxdı.
Bir Bakı sakini bu görüşdən neçə saat öncə telefonumu taparaq mənə zəng vurmuşdu.
–Adım Zaurdur. ATV kanalında sizin fotoqraf Lavrenti Breqadze hada söhbətinizi eşitdim. Bizim evdə babamdan qalma bir böyük şəkil var, onu da həmin Breqadze çəkib, istəyirəm gətirəm baxasınız, imkan olsa, elə həmin fotoqrafın nəvəsi ilə də görüşmək istərdim.
Zaur Allahverdiyev gəldi və şəkli də gətirdi. Dedi bu şəkil atam Ağalara öz atasından yadigar qalmışdı.
Zaurun babası Soltan Ağagül oğlu bəhai imiş və bu fotodan bəhailiyin əsasını qoymuş Bəhaullahın böyük oğlu Əbdülbəhanın surəti baxırdı.
Fotonun altında Lavrenti Breqadzenin imzası və tarix də vardı: 7 aprel,1914-cü il.
Əlbəttə, Zaur ailələ içərisində danışılanlara və imzaya əsasən söyləyirdi ki, bu fotonu Breqadze çəkib.
Nəsə şübhələndim, tarixləri tutuşdurdum.
1914-cü ildə Əbdülbəhanın(1844-1921) artıq 70 yaşı varmış, şəkildəkisə cavan oğlan idi.
Görünür, həm də yaxşı rəssamlıq qabiliyyəti olan Lavrenti Breqadze ona Parisdə təqdim olunan fotonu hansısa Bakı zəngininin sifarişi ilə 5 nüsxədə böyüdübmüş, həmin surətlərdən biri də gəlib çıxıbmış Allahverdiyevlər ailəsinə.
Professor Vladimir İosifoviçə bu təsadüfi görüş, babasının daha bir naməlum əsəri ilə rastlaşmaq da xüsusi məmnunluq bağışladı.
Onu ən çox təsirləndirən isə bu idi ki, sadə bir azərbaycanlı ailəsində də Lavrenti Breqadzenin adını bilənlər, əl işlərini qoruyub saxlayanlar var.
Amma bu təsadüf məndə bir ayrı düşüncə və ümid də oyatdı.
Fikirləşdim ki, Bakıda və bütün Azərbaycan boyu evlərdə, kimlərdəsə tariximizin çox maraqlı səhifələrini yaşadan hansısa əlyazmalar, cünglər, bəyazlar yəqin ki, hələ lap çoxdur.
Lakin 1950-60-cı illərdə olan sayaq belə inciləri tapmaq nanminə kənd-kənd gəzmək, soraqlamaq vərdişi nəsə səngiyib.
Bəlkə nə qədər ki, tarix yadigarları tamam itib-batmayıb cəhdlər eləmək, Azərbaycan boyu köhnə əlyazmaların axtarışına çıxmaq fayda verərdi?!.
Onu bilirəm ki, bir türkiyəli əlyazmaşünas elə bu son illərdə rayon-rayon dolaşaraq xeyli ucuz qiymətə onlarla deyil, yüzlərlə əlyazma yığa bilmişdi ki, onların arasında bir qismi xüsusi ədəbi-tarixi-fəlsəfi əhəmiyyət daşıyırdı.
Ondan da xəbərim var ki, sonra həmin əlyazmaların bir hissəsini xeyli bahasına ayrı-ayrı elmi mərkəzlərinmiz satın aldı.
Bəlkə özümüz də tərpənək?!"
"Bu gün başda istiqlalımız, respublika quruluşumuz, çağdaşlığımız olmaqla müasir, yüksələn bir millət kimi qazandığımız hər nə varsa, hamısında Mirzə Fətəlinin halal payı danılmazdır.
O olmasaydı, bunlar indi olmazdı.
Mirzə Fətəli azı bir əsr, bəlkə də daha çox, bu milləti irəli atdı.
Həm də tarixin ən həlledici məqamında!
Bu haqq-sayı unutmaq nankorluq olardı.
1911-ci ildə “Molla Nəsrəddin” dərgisinin üz qabığında Mirzə Fətəinin rəssam Rotterin çəkdiyi portreti verilmişdi və altında da bir cümlə: “Hələ bəs deyil ki, müsəlman arvadlarını teatr tamaşalarına çıxardı və bizim abrımızı tökdü, hələ bu nainsafı cəmi müsəlman aləmi yada salıb, rəhmət oxuyub və bunun şəklinə baxıb fəxr eləyirlər”.
Və Mirzə Cəlil tək kişidir ki, hamımızın əvəzinə Mirzə Fətəlidən üzr istəyib: “Hərçənd, biz bilirik ki, qiyamət zamanı Mirzə əzizimiz bizim ətəyimizdən yapışıb şikayət edəcək. Amma dəxi qiyamət günü o bizi haradan tapacaqdır?
Ustadın özü bizə kitabında vəsiyyət edir: çün torpağa getdin, dəxi qayıtmaq yoxdur.
Mərhum Mirzə Fətəlinin ruhundan üzr istəyirik”.
Həmin üzrü gərək biz hamımız istəyək.
Və böyük Mirzə Fətəliyə — Səbuhiyə, Sabah Adamına daim minnətdar olaq!
Torpağa qarışaraq əriyib itmək, daha geri qayıtmamaq adi insanların qismətidir.
Mirzə Fətəli kimi müstəsnaların alın ayzısı isə əbədi qayıdış, bütün zamanlar boyu milləti ilə birgə olmaq səadətidir!"
"Onunla mən şəxsən tanış olmamışam, həyatda bircə dəfə də olsun qarşılaşmamışıq. Amma o mənə çox əziz olan iki qiymətli azərbaycanlının həyatına xüsusi rəng, məna, işıq bağışlamış insandır.
Həmin iki qiymətli azərbaycanlı böyük Heydər Əliyevlə İlham Əliyevdir.
Əslində “böyük” ifadəsini elə İlham Əliyevin də adının qarşısında rahatca, layiqli dəyərləndirmə kimi işlətmək olar. Sadəcə, Heydər Əliyevin adı olan yerdə nə qədər güclü olsa belə, ikinci başqasını da kimliyindən asılı olmayaraq “böyük” adlandırmaq o qədər də düzgün səslənmir.
Heydər Əliyev müstəsna idi və mən özümü xoşbəxt sayıram ki, onunla təmaslarım olub, onlu anları, həmin ünsiyyət dəqiqələrindən götürdüyüm dərsləri daim yaddaşımda daşıyıram.
İlham Əliyevin misilsiz zəka, iti ağıl sahibi olduğunu həm uzaqdan, həm yaxından dəfə-dəfə müşahidə etmişəm və sevinirəm ki, millətimin belə üstün təfəkkürlü, qabil övladı var.
O iki seçkin şəxsiyyətin hər birinin ömrümdə nurlu izləri var, mənə dəyər veriblər, diqqət göstəriblər, mən onlara məhəbbət, ehtiram bəsləmişəm, bəsləyirəm və bu duyğular qəlbimdə həmişə var olacaq.
Olarmı ki onların həyatının ən əziz insanına elə onlara olan qədər sayğı bəsləməyim?!
Aprelin 28-i Zərifə xanım Əliyevanın ad günüdür.
Unudulmaz Heydər Əliyevin ömür dostunun, Prezident İlham Əliyevin anasının doğum günü!
Nə qədər qəribə olsa da, Zərifə xanım Əliyevanın adını ilk dəfə uşaqlıqda evimizdə eşitmişdim.
Heydər Əliyev 1969-cu ilin yayında Azərbaycana rəhbər seçiləndə mən orta məktəbdə oxuyurdum və o, ali partiya rəhbərliyinə Dövlət Təhlükəsizlik Komitəsindən gəldiyindən kütlələrə geniş tanış olan bir ad deyildi. Lakin Zərifə xanımı Kürdəmirdə bilənlər bilirmiş, tanıyırmış və Zərifə xanıma görə də həyat yoldaşının kim olmasından agah imişlər.
Heydər Əliyevin hər cür tərifli, təmtəraqlı, yüksək təqdimatlarını mən də az eşitməmişəm, hər biriniz də eşidibsiniz. Fəqət ilk dəfə məktəbliykən evimizdə ağsaqqallarımdan eşitdiyim təqdimat tam təkrarsızdır və heyif ki, bunu sağlığında ulu öndərə çatdırmağıma imkan olmadı. (Yəqin ki, hətta imkan olsaydı da yəqin deməyə çətinlik çəkərdim): “Mərkəzi Komitənin bu təzə Birinci Katibi o vaxt Kürdəmirə traxoma ilə mübarizə aparmağa gələnlərdən olan qızın həyat yoldaşıdır”.
Zərifə xanım göz həkimi idi və cavan çağlarında traxomanın geniş yayıldığı Kürdəmirə gəlmiş həkimlər heyətində o da varmış, bizim tərəflərdə olduğu müddətdə neçə insana şəfa da bağışlamağa, neçəsini dünya işığına həsrət qalmaqdan xilas etməyə də müvəffəq olubmuş.
İndi bu qeydləri sizinlə bölüşməkdə məqsədim Zərifə xanım haqqında xüsusi bir yazı ortaya qoymaq deyil. Onun növbəti ad günüdür, gələn ilsə təxminən yubileydir, müəyyən mənada yuvarlaq sayılası tarix gəlir – 2018-in 28 aprelində Zərifə xanımın 95 yaşı onsuz tamam olacaq.
İndi, gecə çağında ürəyimdən keçdi ki, budəfəki ad günündə Zərifə xanımla bağlı, son bir neçə ildə yazdığımız 3 nəğməni ilk dəfə qovuşduraraq, bir yerdə diqqətə çatdırım.
O nəğmələrin 3-nün də sözünü mən yazmışam.
“Zəriflik” mahnısını bəstəkarı Faiq Sücəddinov, “Vəfa dərsi” ilə “Zərifdən zərif”inki isə Oqtay Rəcəbovdur.
“Zəriflik” Heydər Əliyevin dilindən yazılmış, bir növ məşhur “Sənsiz” romansının dalğasını özündə yaşadan və xəyalən Zərifə xanıma müracət kimi səslənən nəğmədir.
“Vəfa dərsi” isə sanki Zərifə xanımın dilindən Heydər Əliyevə müraciətdir.
Və bu iki nəğmə bir sarsılmaz məhəbbətin, sədaqətin, vəfanın, etibarın tarixçəsidir.
Bu qısa nəğmələrdə bütöv ömrün hekayəti var.
Birinci nəğməni xalq artisti Azər Zeynalov, ikincini gənc müğənni Ülviyyə Tağıyeva ürəklə, istadadla oxuyub.
Üçüncü nəğmə – “Zərifdən zərif” isə Zərifə xanım Əliyevanın özü haqqındadır. Hardasa portret nəğmədir və bunu da digər gənc müğənni Nurlan Növrəsli məlahətlə canlandırmağı bacarıb.
…Mən bu sətirləri Bakıdan uzaqlarda, Strasburqda yazıram, gecə saat 1-dir, artıq aprelin 28-i bura da çatıb, Bakıya isə burdan da əvvəl yetişib.
Yaşamalı adları daim canlı saxlamaq, yurdun, millətin dünənində və taleyində yeri olanları ən azı onların doğum və xatirə günlərində anmaq bir borcdur.
Arzulayıram ki, bu nəcib qədirbilmə hissi heç vaxt insanlarımızı tərk etməsin!
Zərifə xanımın da, Heydər USTADın da ruhları şad olsun!"
"Orta əsrlərdə müsəlman Şərqində misilsiz hikmət sahiblərinə “həkim” deyirdilər.
İbn Sinaya, Ömər Xəyyama, Nizami Gəncəviyə və belə-blə müstəsnalara.
Bu gün ana dilimizdə biz “həkim” sözü ilə təbibi, müalici, insana dava-dərmanla, cərrah bıçağı ilə şəfa bağışlayanları nəzərdə tuturuq, amma bununla yanaşı elə hərdən “doktor” kəlməsini də işlədirik.
Və doktor sözünü tez-tez alimə də aid edirik: hansısa elmlər üzrə doktor.
Bu dünyada mənim ən çox sevdiklərimdən, əzizlərimdən olan, xatirəsini, doğma surətini hər an qəlbimdə gəzdirdiyim Cavad Heyət Həkim idi, Doktor idi.
Həm bu sözün klassik, həm də çağdaş anlamında!
O, dünyada tanınan, təbabət tarixində qızıl əlləri və tibb elminə dair qiymətli araşdırmaları ilə qalan nadir Həkimlərdən, Doktorlardan idi.
Lakin həm də tarixin, fəlsəfənin, dilçiliyin, ədəbiyyatşünaslığın çox sirlərinə vaqif, bu sahələrin hər birinə aid sanballı əsərlərin müəllifi idi.
Əsl Həkim – Hikmət Sahibi idi.
Və mənim dostum idi.
Dostum, müəllimim, məsləkdaşım, doğmam!
Nizami muzeyini elə ədəbiyyatımızı sevdiyi qədər sevirdi.
Xatirə kitablarımızdan birində belə ürək sözləri də qalır ki, buranı seyr eləmək azdır, burada yaşamaq lazımdır.
Muzeyimizdə böyük Cavad Heyətin adına bağlı bir guşə yaratdım.
Abidəsi də burdadır, onun şərəfli ömür yolu ilə bağlı fotolar, sənədlər, xatirə əşyaları da.
Təbii ki, bu guşəni vaxt ötdükcə daha da genişləndirəcək, zənginləşdirəcəyik.
Əsas odur ki, həmişə mənən Nizami muzeyindəki klassiklərlə nəfəs-nəfəsə olmuş, onlarla ruhən birgə yaşamış Doktor Cavad Heyəti bura gətirdim ki, elə əyani olaraq da pərəstiş etdiyi söz bahadırları ilə daim eyni məkanda yaşasın!
Həmin guşədəki bir bənd şeiri mən Doktorun məzar daşında həkk edilməkçün yazmışdım.
Təbrizdə doğuldu, varlığıyla – həm parlaq şəxsiyyəti, zəkası, nurlu əməlləri, saf varlığıyla, həm də yaradıb onillərcə yaşatdığı “Varlıq” dərgisi ilə xalqımızın birliyinin, bütövlüyünün rəmzi, simgəsi idi Cavad Heyət.
Bakıdakı məzarı da yenə xalqımızı qovuşduran mötəbər körpülərdən biri sayılsa, haqqı var!
Böyük Ustada Salamlar, Şərəflər olsun!"
"Bu kədərli hadisədən belə gec agah olmağım məni elə xəbərin özü qədər pərişan etdi.
Martın 3-də rəssam Elçin Aslanov 84 yaşında dünyasını dəyişibmiş.
Filosof Rəhman Bədəlovun heç vaxt unudulmayacaq Elçin Aslanov haqqında vida sözünü qəlb ağrısı ilə qarşıladım.
Elçin Aslanov Azərbaycan mədəniyyət həyatının ən qiymətli simalarından idi. Təkrarsız üslubu, özünəməxsus yaradıcılıq dəst-i xətti olan Elçin əlbəttə ki, həm də dərin bilikli alim, köhnə hadisələrə yeni gözlə baxmağı bacaran qabil sənət tarixçisi, əhatəli düşünən mədəniyyətşünas idi.
Bir tərəfdən o, miniatür tariximizi yaxşı bilirdi, digər tərəfdən peşəkar rəssam kimi bu istiqamətdə çalışır, yeni-yeni əsrlər yaradırdı.
Miniatür üslubunda əsərlər yaradanlar bizdə də var, İranda və Türkiyədə isə lap çoxdur.
Elçinin miniatür üslubu onunla seçilir və bununla cəlbedici idi ki, rəssamlığımızın həmin səmtinin həm tarxini, həm nəzəri əsaslarını, həm ənənələrini yerli-yataqlı bilərək bütün bunların çağdaş tətbiq şəklini, müasir həll yolunu da tapmışdı.
Yəni əski miniatür üslubunu yamsılamaqla çağdaş miniatür nümunəsi kimi başqa rəssamların yaratdığı bir çox əsərlər var ki, yanaşmanın doğru olmaması səbəbindən qəlbə yatmır, onlardakı bəsitlik dərhal sezilir.
Elçinsə, sanki tarixən qırılmış xətti bərpa etmiş, köhnə miniatürçülüklə yeni boyakarlığın qovuşmasının canayatan bir örnəyini doğurmuşdu. Onun bu qəbil əsərlərinə baxırkən məndə həmişə belə təəssürat yaranırdı ki, Sultan Məhəmməd, yaxud onun məktəbinin təmsilçiləri yeni zamanın içərisində yaşayıb-yaratmalı olsaydılar, indi elə bizim Elçin tərzində işləyərdilər.
Elçin sənətkar babası Sultan Məhəmmədin surətini də məhz həmin biçimdə yaradıb, şətrənc taxtası arxasında görüşdürdüyü ""Məhsəti və əri Tacəddin Əmir Əhməd""i də həmin baxış bucağından görüb, ozan, varsaq, aşıq obrazlırını əks etdirən lövhələri də yenə o təhər təsvir edib.
1990-cı illərdə Xəzər Universitetində çalışarkən mən ""Azərbaycan mədəniyyəti"" fənninin tədrisi üçün yeni bir layihə təklif etmişdim və bu ideya qəbul da olunmuşdu. Tərtib etdiyim plana görə hər sahə üzrə 4-5 mühazirə dinlənilməli idi və bu fənn bütün qruplarda tədris edilirdi. Yaxşı tanıdığım, biliyinə güvəndiyim dostları dəvət etmişdim.
İstəyirdim ki, Rəhman Bədəlov kino haqqında mühazirlər oxusun, Cəfər Qiyasi memarlıqdan, Aydın Talıbov teatrdan, Gündüz Sarıyev islam mədəniyyətindən... danışsın. Bu qayda üzrə Elçin Asıanov da elə obirilər kimi bir qrupda miniatür sənəti haqqında 5 mühazirəsini bitirdikdən sonra digər qrupa keçir, orada dərsini davam etdirirdi.
Elə bir cədvəl qurmuşdum ki, tələbələr həm elmimizin, mədəniyyətimizin seçkin insanları ilə görüşmək fürsəti qazanır, həm də dolğun bilik alırdılar. Yəni bu kursu bitirənədək tələbələr hərəsi bir şəxsiyyət olan 8 müəllimlə üz-üzə qalırdılar. Müəllimlərsə eyni mövzuları qrupdan-qrupa keçə-keçə təkrar etdiklərindən, vaxt gedişiylə daha da cilalayır, həm dərininə, həm eninə bir qədər də mükəmməlləşdirirdilər.
Bir qədər sərt, acıdil olsa da, tələbələr Elçinə xüsusilə heyran idilər. Elə mən özüm də həmişə Elçini bütövlüyü ilə, olduğu kimi, bütün yaxşısı və yamanı ilə qəbul edirdim.
Axı bu cür nadir ilham və zəka sahiblərini adi adamların ölçüsü ilə dəyərləndirmək olmaz.
Neyləməli ki, mühit hərdən başqa cür davranır. Zəkaca, qabiliyyətcə sənin çox yüksək olduğunu altdan yuxarı seyr edərək aşkar anlasa da, istəyir elə həm də bütün başqa məsələlərdə hamı kimi olasan.
Heyhat ki, bu həmişə umulduğu kimi alınmır! Ona sevinirəm ki, varlığında bunca zəngin biliklər daşıyan Elçin Aslanov həm də öz yaradıcılığının cəmiyyətə çatması, bildiklərinin sabaha da ötürülməsi qeydinə qalmaqda son dərəcə məsuliyyətli oldu. Bir-birindən qiymətli kitablar yazdı, onlara özü çox məzmunlu və zövqlü bədii tərtibat verdi, mədəniyyətimizin dünənləri ilə bağlı ayrı-ayrı məqamlara, istiqamətlərə, olmuşlara, gələnəklərə bəzən tam gözlənilməz görüm bucağından şərhlərini, yozumlarını ortaya qoydu.
Mən onu təmsil etdiyi elm və sənət sahəsində son klassiklərdən biri kimi tanıyır və sevirdim.
Heyflər ki, ən parlaqlar belə əbədi gedişə məhkumdur.
O dünya, ruhlar aləmi varsa, Rəssam Elçin orada da bekar qalmayacaq, sağlığında buranı, Azərbaycanımızı ruhca daha üstün və gözəl etməyi bacardığı kimi, Ruhunun diri qaldığı o aləmdə də getdiyi həmin əsrarlı məkanı (hərçənd əgər oralarda məkan, zaman varsa) daha da cazibədarlaşdırmaqçün hökmən nəsə cəhdlər edəcək. Böyük sənətkar və alim Elçin Aslanov yaratdıqlarıyla və yaddançıxmaz xatirələriylə həmişə bizimlə qalacaq.
Mən ki ən azı Nizami muzeyinin zallarında Elçinin yadigarı olan əsərləri hər gün gördükcə mütləq onu xatırlayacağam.
…Bütün bunları itkinin acısıyla elə isti-isti yazıram, amma Elçinə yazı borcumu, onun surətini hamıya aydınlığı ilə göstərəcək daha tutarlı düşüncələrimi gərək tezliklə qələmə alam.
Əlvida, dəyərli dost!
 "
"HERBİMİZƏ RUSСALAŞDIRIB “GERB” DEMƏYƏK
Mən adətən Milli Məclisini iclaslarında çox danışmıram. Amma əslində dövlət və millət həyatının bir çox əhəmiyyətli məsələləri barədə gərək mütləq sözünü deyəsən ki, bəlkə həmin sözün içərisində ümumi işə fayda verəcək nəsə ola.
Hətta bəzən bu söz eşidilməsə belə, haçansa eşidiləcəyi ümidi ilə, ən azı tarix üçün deyəsən.
Milli Məclisin mayın 1-də keçirilən toplantısında dövlət rəmzlərimizlə bağlı konstitusiya qanunlarının müzakirəsi zamanı bəzi mülahizələrimlə mən də çıxış etdim.
Bu yazının daha mükəmməl variantını mətbuata verəcəyəm.
Lakin bu variantı da indidən diqqətə çatdırıram ki, nələr söylədiyimi Milli Məclisin iclasını müşahidə etmiş mətbuat təmsilçilərinin sözlərinə əsasən deyil, təhrifsiz halda ilk mənbədən oxumaq imkanınız olsun:
Bir xalq, millət kimi var olduğumuz müddətdə ən ali sərvətimiz müstəqil dövlətimiz, istiqlalımızdır və bu dəqiqələrdə biz cümhuriyyət quruluşumuzun 100-cü ilinin tamamına lap az qalırkən, yenidən bərpa olunmuş dövlət müstəqillyimizin 27-ci ilində respublikamızın ən yüksək rəmzləri ilə bağlı qanun layihələrini nəzərdən keçiririk.
Elə fikirlər, elə qənaətlər var ki, onların ətrafında mübahisə etmək olar və höcətləşən tərəflərin hər biri də öz haqlı olduğunu sübut edən məntiqi dəlillər, sübutlar gətirər. Yəni son olaraq suala nöqtə qoyula bilməz, məsələ açıq qalar.
Ancaq elə mətləblər də var ki, orada həqiqət gün kimi aydındır, mübahisəyə qətiyyən yer yoxdur və yanlış mütləq düzəldilməlidir.
Hətta həmin səhv lap çoxdan doğru kimi qəbul edilmişsə də!
Və qətiyyən yaxşı olmayan bir haldır ki, biz rəsmi olaraq bu rəmzimizin dövlət herbimizin adını doğru olaraq “herb” kimi deyil, yanlış olaraq “gerb” kimi yazırıq.
Bütün millətə aid olan nə varsa, hamısı müqəddəsdir.
Torpaq hamımızındır – müqəddəsdir. Torpağın üstündəki dağ, çay, göl, meşə; torpağın verdiyi bərəkət hamımızındır – müqəddəsdir.
Dilimiz, dinimiz, böyük insanlarımız hamımızındır – müqəddəsdir.
Ana yasamız, bayrağımız, herbimiz, himnimiz hamımızındır, demək, onlar da müqəddəsdir.
Müqəddəs olan hər sərvətsə, gərək uca tutula, qədri bilinə , and yeri ola.
Və bir də müqəddəs saydığımızın adını gərək düz yazaq.
Deyəcəyim mətləb çox mühüm olduğuna görə mən fikrimin izahına insanlardan deyil, birbaşa Allahdan iqtibas gətirərək başlamaq istəyirəm.
Orta əsrlərdə, hələ Quttenberq erasının, nəşr əyyamlarının yetişmədiyi çağlarda bütün kitablar surəti çıxarılaraq yayılardı və ona görə də köçürücülərin, xəttatların savadına və zövqünə uyğun olaraq bir nüsxə ilə o biri nüsxə arasında mütləq fərqlər əmələ gələrdi.
Orta çağın ən məşhur kitablarının da tam uyğun gələn 2 nüsxəsini tapmaq müşkül bir işdir.
“Quran”dan savayı.
Çünki uyğunsuzluq mərəzinin qarşısını almaqçün müqəddəs Kitab “özü” tədbir tökmüşdü. Daha doğrusu “Quran” kəlmələrinin, “Quran” mənalarının qorunmasının, burada hər hansı dəyişdirmənin yolverilməzliyinin hökmünü Allah buyurmuşdu.
15-ci “Hicr” surəsinin 9-cu ayəsi deyir: “Şübhəsiz ki, “Quran”ı biz nazil etdik və sözsüz ki, Biz də onu / hər cür təhrif və təbdildən; artırıb- əksiltmədən/ qoruyub saxlayacağıq”.
Bu, dilin, mətnin qorunması vacibliyi ilə bağlı Qadir Allahın birbaşa bəyanatıdır.
Təbii ki, bu ilahi zəmanət, “Quran” mətnini hər cür əyintidən mühafizəni Allahın öz nəzarəti altına götürməsi təfsirçiləri də Kitabı ən kiçicik təhrifə belə uğradanları da günah törədənlər cərgəsinə qatmağa sövq etmişdi.
Bu səmavi xəbərdarlıq (istəyirsiniz lap “hədə” kimi də qəbul edə bilərsiniz) “Quran”ın ilkinliyini əsrlərcə qoruyub saxlaya bildi).
Milli varlığımızın təməli olan müqəddəs dilimizi həmin “Quran” düsturu ilə qorumaq mənim düşüncəmə görə ən böyük savablardan sayılsa, yeri var!
Sözümüzə qayğıda Allahdan nümunə götürək!
Dilimizə nəvazişi dəqiqəbaşı məişətdə işlətdiyimiz ən adi sözlərdən tutmuş millətimizin, dövlətimizin ucalığı ilə bağlı ən ali sözlərə qədər hər an davam etdirək.
***
Himn bir bütöv bir millətin, bütöv bir dövlətin nəğməsi, duasıdır.
Herb bütöv bir millətin, bütöv bir dövlətin başlıca nişanı, ali möhürüdür.
“Himn” də, “herb” də dilimizə qıraqdan gəlmə sözlərdir.
Dilimizin keçmişinə enəndə orada öz doğmaca dilimizdə “himn”in də, “herb”in də qarşılığını tapırıq.
Öz dilində “himn”i, “herb”i əvəz edən kəlmələr ola-ola bu sözləri xarici dillərdən alıb işlədən tək biz deyilik. Hər iki söz lap çoxdan məhdud milli çərçivələri adlayaraq dünyanınkılaşıb, uluslararası, ortaq, şərik sözlər sırasına keçib. Bu kəlmələr dilimizə xoş gəlibsə, yaşamaq haqqı qazanıbsa, sözüm yox, onları işlətməkdə davam edək. Amma xətaya uğratmadan, üçüncü bir dilin pis diktəsi ilə təhrif etmədən!
“Himn” bir yunan sözüdür. 1918-ci ildən, cümhuriyyət quruculuğumuzun başlandığı ilk çağlardan bugünəcən dövlət himnini “milli marş”, “milli şərqi”, “milli nəğmə”, “milli qəsidə” kimi ifadə etmək cəhdləri olubsa da, “himn” o kəlmələri üstələyib və bu gün də “dövlət himni” deyişini saxlamışıq. Olsun!
“Himn” sözünün əsli yunancada “Humnos” kimi yazılır və ilkin mənası allahların və qəhrəmanların şərəfinə qoşulan dua-nəğmə deməkdir.
“Herb” sözü də polyakca və almancadakı orijinalında “herb” kimi yazılır.
Bəs nədən “himn” dilimizdə elə əslinə uyğun olaraq düzgün yazılsa da, “herb” bir qələti-məşhur kimi ənənəvi olaraq “gerb” kimi göstərilir və hətta konstitusiyamıza – ana yasamıza da yanlış olaraq bu cür qeyd edilib?!
Bu rus dilinin təsiri ilə dilimizə yol tapmış bir xətadır ki, ondan nəhayət ki (və mütləq!) azad olmalıyıq.
Əcnəbi dilin orfoepiya normasını dilimizin qəbul edilmiş şərtlərinə rəğmən orfoqrafiya qaydası kimi tətbiq etmək düz deyil.
Ruscada “H” hərfi yoxdur. Ona görə də təbii ki, “himn”ni “qimn”, “herb”i “qerb” yazıblar. “Q” ilə yazıblar və “G” kimi tələffüz eiblər.
Ruslar , ümumən, əcnəbi dillərdən götürdükləri C, H G hərfiylə başlayan kəlmələrin əksərini Q ilə vermişlər (bəzi C hərfi ilə başlanan kəlmələrin DJ-la verilməsi istisna edilməklə).
Ruscadan azərbaycancaya keçən, baş hərfi “Q”, ikinci hərfi “i”, “e” olan sözlərin əvvəlində olan “q” ləri dilimizdə səsləndirəndə adətən sözün əsli əsas götürülüb.
Rusların özlərinin də başqa dillərdən aldığı kəlmələrdə orijinalda əvvəldə “H” durursa, bizdə də “H” ilə verilib.
“Himn”i rusların “qimn” dediyinə görə “gimn” yazmamışıq, “himn” kimi işlətmişik.
Herakla “Gerakl” yox, elə “Herakl” demişik.
“Hibrid”i “gibrid” yox, əslində olduğu kimi “hibrid”, “hiperbol”anı “giperbola” deyil, “hiperbola” , “hipnoz”u “gipnoz” yox, “hipnoz” yazmışıq.
Rusların “qiqena” yazmasına rəğmən bu sözü dilimizə gətirəndə yenə doğru olaraq orijinala sadiq qalıb “gigiyena”, “qips”i “gips”, “qermanistika”nı “germanistika”, “qetto”nu “getto”, “qeneral”ı “general”, “qitara”nı “gitara” yazmışıq.
Möhür, emblem, nişanları öyrənən elm sahəsi, herbşünaslıq “heraldika” adlanır.
Ruslar bunu “qeraldika” yazır, “herb”i “gerb” eləməyimizin yanlış məntiqi ilə gərək “heraldika”nı da guya “geraldika” yazaydıq. Amma o cür yox, məhz düzgün olaraq “heraldika” yazmışıq.
Vur-tut bircə istisna var.
Orijinalında “herb” olan sözü xalis rus kəlməsiymiş kimi “gerb” ə döndərmişik.
Həm də heç ruscanın yazı qaydasına yox, tələffüzünə uyğunlaşdıraraq işlətmişik. Ruslar ""q"" yazır, ""g"" tələffüz edir. Biz elə birbaşa gerb yazmışıq. Yəni ikiqat təhrif. Nə sözün orijinaldakı, nə ruscadakı yazılışına riayət edilib.
Sanki əcaib bir dil kinayəsi ilə umulmaz istisna dolana-dolana gəlib “herb” kimi vacib bir anlayışı ifadə edən sözün başında çatlamalıymış.
Yetər artıq!
Gec də olsa səhvimizi düzəldək, “herb”ə yanlış olaraq “gerb” demək inadımızdan əl çəkək. Nə var-nə var indiyəcən belə yazılıb və deyilib, meyar ola bilməz. Dili bu qəbil lüzumsuz istisna pərakəndəliklırindən, cürbəcür bu çeşid səliqəsizliklərdən arıtlamalıyıq. Dilin daxili qanunları elə riyazi düsturlar kimi dəqiqdir. Mənim döşümə belə yatır, mənim dilmə belə münasibdir, səhv də olsa artıq buna alışımışıq kimi izahlar keçmir. Elə ""Orfoqrafiya lüğəti""mizin son rəsmi nəşrinin (təəssüf ki, ""rəsmi"" sözünü işlətməyə məcburam. Əslində ""Orfoqrafiya lüğəti""nin yalnız elə hökumətin tədiq etdiyi nəşri qanuni gücə malikdir və istənilən başqa nəşr lap əladan-əla olsa belə, rəsmən təsdiqlənmədiyindən qanuni güc daşımır. Halbuki son illərdə bu istiqamətdə də özfəaliyyətlərin şahidiyik) müqəddiməsində müəyyənləşdirilmiş qaydalara və şərtlərə baxın, içəridə həmin qaydaların dəfələrlə necə ozulduğuna, istisnanın-istisnanı izlədiyinə fikir verin.
Dili belə incitmək olarmı?
Herbə gəlincə, “herb” ""gerb"" deyil, herbdir, “herb” də yazaq!
İndi biz təqdim olunmuş konstitusiya qanunu qəbul etməliyik.
Qaldırdığım məsələ bu dəqiqə cavabı verilməli sual deyil.
Mən təqdim olunmuş layihənin lehinə səs verəcəyəm və sizi də buna çağırıram.
Amma fikir gücündə qalır və dövlətimizi də söylədiklərimlə bağlı düşünməyə dəvət edirəm.
Bir halda ki, sözümüzün mövzumusu herbimizdir, onun təsviri ilə də bağlı bəzi düşüncələrimi bölüşmək istərdim.
Herbimizi milləytcə abxaz olan rəssam Aleksandr Konstantinoviç Çaçba (Şervaşidze) (1867-1968) çəkib.
1919-cu ildə noyabrın 14-də “Azərbaycan” qəzeti herb üçün müsabiqə elan etmişdisə də, o zaman artıq Şervaşidzenin eskizi hazır imiş.
Müsabiqəyə mayda yekun vurilmalı idi. Lakin bolşeviklər gəlir, herb rəsmən qəbul edilmir, elə eskiz, layihə, variant halında qalır.
Aleksandr Şervaşidzenin layihəsinin müsabiqə elan ediləndə artıq hazır olmasını ona görə yazıram ki, bu rəssam 1920-ci ildə xaricə getmişdi, Qafqazda 1918-1919-cu illərdə yaşamışdı.
Burası da var ki, rəsmən təsdiqlənməsə də, herbin həmin variantının Məclis-i məbusanda -- parlamentimizdə nümayiş etdirilməsi ilə bağlı da soraqlar mövcuddur.
Herbimizin A.Şervaşidze çəkən birinci variantı Türkiyədə ilk dəfə 1930-cu ildə “Odlu yurd”da, daha sonra isə 1937-də “Qurtuluş” dərgisində dərc edilib.
O rəsmi mən birinci dəfə 1970-ci illərdə tələbə vaxtı görmüşəm. Onu mənə cümhuriyyət tariximizin fədakar araşdırıcısı Mövsüm Əliyev göstərmişdi.
1992-ci ildə Azərbaycan Xalq Cəbhəsi hakimiyyətə gəldikdən sonra həmin eskiz cüzi dəyişikliklə rəsmən qəbul edilib.
Ortada təsvir olunan ocaq estetik baxımdan qətiyyən qənaətbəxş deyildi.
1992-ci il redaktəsi zamanı həmin tonqal ərəb əlifbası ilə ALLAH yazısını nişan verən alov dilimləri ilə əvəzlənmişdir.
Dünyada üzərində ""Allah"" kəlməsinin əks olunduğu başqa herblər də var.
İran İslam Cümhuriyyətinin, Əfqanıstan İslam Respublikasının və s. herblərində ""Allah"" kəməsi əksini tapıb.
Lakin dinimizin ən ali ziyarətgahlarının qərar tutduğu Səudiyyə Ərəbistanının herbində islam dininə bilavasitə işarə olan heç bir əlanmət yoxdur -nə bir söz, nə bir təsvir.
Ya Mavritaniya İslam Respublikasının da herbi həmin təhər.
Cümhuriyyətin ilk herbində də, qeyd etdiyimiz kimi bu nəzərdə tutulmamışdı, Azərbaycanın odlar yurdu olmasına işarə ilə o vaxt sadəcə olaraq herbdə tonqal şəklini əks etdirmək münasib bilinmişdi.
Dövlət rəmzlərinin təsvirlərinin zaman gedişiylə daha da gözəlləşdirilməsi, mənaca daha da dərinləşdirolməsi, heraldikanın, rəssamlığın, dizayn sənətinin inkişafına mütabiq olaraq bir qədər cilalanmasının bolluca faktları var.
Bizim herb də (üstündə 1992-ci ildə xırdaca dəyişiklik nəzərə alınmazsa) bir abxaz teatr rəssamının 1918-1919-cu illərin tələbatı, imkanları və səviyyəsinə uyğun doğurduğu eskizdir. Hətta o vaxt müzakirəsi belə keçirilməmiş, rəsmən qəbul edilməmiş variant.
Kim bilir, Cümhuriyyətimizin ömrü faciəli şəkildə yarımçıq qırılmasaydı, yəqin qurucu babalar özləri dövlət rəmzlərimizin təsvirlərinə zamanaşırı mütləq qayıdacaq, daha dəqiq həl yolları tapacaqdılar.
Axı elə Cümhuriyyət dönəmində qəbul edilmiş indiki himnimizdən əvvəl də həm sözü, həm musiqisi başqa olan milli himnimiz varmış. Dəyişməyə, daha gözəl olan yenisi üzərində dayanmağa üstünlük vermişdilər.
Zənnimcə, dövlətçiliyimizin bugünkü siqlətinə, heraldikanının çağdaş uğurları və tələblərinə müvafiq olaraq yeni herbimizə hökmən yenidən baxmağa ehtiyac var.
Bununçün müsabiqə də elan etmək, rəssamların, tarixçilərin, ziyalıların müxtəlif təbəqələrinin, ictimai-siyasi xadimlərin qatıldığı ayrıca komissiya da yaratmaq yerinə düşər.
Həm də ən azı mən arzu edərdim ki, milli dövlətçiliyimizin başlıca rəmzlərindən olan herbimizin təsviri də elə azərbaycanlı rəssamın əlindən çıxmış ola!
Ümummilli məsələ olduğuna görə hamılıqla bəyənilən, təqdir edilən variantı seçib son qərarı vermək olar.
Lap əsas olaraq ilk variant da götürülə, onun təməlində yeni variant yaradıla bilər, yaxud tamam yeni eskizin hazırlanması da mümkündür.
Bir sıra ölklərin herbləri son 100 ildə bir neçə dəfə dəyişib, daha mükəmməl, daha ifadəli hala gətirilib.
Bəzi ölkələrin herbinin hətta bir neçə variantı var.
Yerli-dibli heç herbi olmayan ölkələr də var.
Məsələn, rəsmən Türkiyə respublikasının herbi yoxdur. Sadəcə, qeyr-i rəsmi olaraq herbi əvəz edən bir emblemi müəyyən məqamlarda tətbiq edirlər.
Azərbaycanın sovet dövründəki herbi təbii ki, dizaynı, estetikası, rəssamlıq həlli baxımından gününə görə uğurlu idi və zahiri cəlbediciliyi ilə indikindən üstün idi.
Təbii ki, biz indi qat-qat yaxşısına layiqik.
İnanıram ki, dövlət rəmzlərimizə daimi diqqət çərçivəsində bu mülahizə də unudulmayacaq.
Əlbəttə, bu bir niyyətdir, icrası gələcəyin işidir, indiliksə umduğumz odur ki, bir halda bu vacib dövlətçilik rəmzimizi ""herb"" söz ilə nişan verməyi seçmişik, onda elmi, linqivistik həqiqəti bilə-bilə yanlışlığa yol verməyək.
Herbimizə -- dövlət tamğamıza “gerb” yox, “herb” deyək və yazaq!"
"O heç vaxt yaddaşımızda xəstə, üzgün, nicatsız mərəzin çəngində naçar qalan kimi canlanmayacaq.
Özü buna imkan vermədi!
İstəmədi ki, onu heysiz, üzülmüş, sınıxmış görək.
Və ürək yaddaşımıza əbədilik həkk olunan Fuad öz yerində, amma göz yaddaşımızda da o, həmişəki şax yerişi, mərur duruşu, işıqlı çöhrəsi ilə qalacaq.
Bu da onun bizə son yaxşılığı oldu.
Heç birimizə fürsət vermədi ki, ömrünün son aylarında onu görək.
...Necə Vaqif Səmədoğlu, elə də Fuad Poladov.
Hər ikisi məşum xərçəngi mərd-mərdanə qarşıladı və ölümün labüd gəlişi, lap yaxından hiss olunan soyuq nəfəsi qətiyyən onları sarsıtmadı, müvazinətdən çıxarmadı.
Vaqifin vəfatından bir az əvvəl Nizami muzeyində onun yaradıcılıq gecəsini keçirmişdim, bütün baş verənləri, söylənənləri də başdan-sona lentə almışdıq.
Həmin gecədən ayrıca veriliş də hazırladım, həm İctimai Televiziyada, həm AZTV-də bir neçə dəfə nümayiş etdirildi.
Birincisini ekranda görmək Vaqifin özünə də nəsib oldu.
Həm gecənin özü, həm efirdəki təqdimatı onu ruhən xeyli dirçəltmişdi.
O gecənin iştirakçılarından bir də əziz Fuad idi.
Zəng gurub dəvət edəndə dərhal: ""Hər nə işim olsa da, mütləq gələcəm"", -- demişdi
Vaqifi çox sevirdi.
Gözəl danışmışdı, Vaqifin 2 şeirini də əla oxumuşdu.
Səhhətində narahatlıqlar yaranan ilk vaxtlarda ürəyimdən keçdi ki, muzeydə Fuadın da belə bir gecəsini təşkil edim, lentə alaq, ən azı xatirə olaraq qalsın.
Çox tərəddüd eləyirdim ki, necə deyim qəlbinə dəyməsin, bu müraciətim onun bəlkə də xəstəliyin xofu ilə üşənən ürəyinə əlavə nisgil xalı salmasın.
Hər halda özümü vadar eləyib dedim.
Hələ səsi yerində idi.
Dedi: ""Bir az gözlə, babatlaşım, baxaq"".
İnad etmədim.
Amma gərək edəydim!..
Axı acı təcrübələrdən bilirdim ki, bu şoğəribə düçar olanların gün ötdükcə daha artıq haldan düşməsi, mərəzin bir az da dərinlərə işləməsi, asta-asta bədəndən canı sovurması qaçılmazdır.
Və ən faciəlisi də odur ki, xərçəng Fuadın ən böyük gücündən – səsindən yapışdı.
Özündən əvvəl səsini bizdən aldı.
Fuad mətin, iradəli, dözümlü adam idi.
Fuad qeyrətli adam idi, kişi adam idi.
Lap bu xəstəlik olmasa belə hər bir kəsin qismətində olan ölümün haçansa onun da qapısını döyəcəyi həqiqətindən, Fuad, təbii ki, agah idi.
Və əslində o, ölüm, əbədi gediş üzərində qələbəsini çoxdan çalmışdı.
Radio və teletamaşalarda, səhnədə yaratdığı surətlərin hamısı olmasa da, bir xeylisi lentləşib, tarixləşib.
Qalır və qalacaq.
Bədii filmlərdəki təkrarasız obrazları gələcək onillər boyu min dəfələrlə baxılacaq.
Və o vəsiləylə Fuad bizə yaşatdığı hissləri ən qadir bir diri kimi sabahın insanlarına da yaşadacaq.
...Adətən Fuadın yaratdığı surətlərin əksərinə dərin psixologizm xas idi.
Fuad həm Milli Dram Teatrında oyanayırdı, həm Səməd Vurğun adına Rus Dram teatrının səhnəsində çıxış edirdi.
Bu elə məqamdır ki, o dili və bu dili yaxşı bilmək hələ azdır.
(Hərçənd bu dildən o dilə keçmək, bir səs aparatından digərinə asudəcə adlamaq, zahirən eyni olan səslərin fərqli dillərdəki başqalaşan məxrəclərinə tam uyğunlaşmaq sadəcə dil bilgisi məsələsi deyil.
Asan iş olsaydı, başqa neçə aktyorumuz da belə edərdi.
Fuad hər istedadlı aktyora belə müyəssər olmayanları edə bilən nadirlərdən idi).
Səhnədə bu gün Azərbaycan dilində, sabah rus dilində ürəyin istəyən kimi, inandıraraq oyanaya bilməkçün gərək həmin anda həmin dillə yaşaya biləsən, o dilin stixiyasında olasan.
Məhz həmin anda səsləndirdiyin dilin ruhunun fəzasında uçasan!
Fuad bunu misilsiz istedad və ustalıqla bacarırdı!
...Fuaddan bizə çox yadigarlar qalır.
Və həmin yadigarlardan birinin yaranmasında mənim də təsirim olub.
Dahi rübai ustası Ömər Xəyyamın aşiqlərindən olan ədəbiyyat məftunu Əli Polad Vahabzadə şairin seçmə rübilərini bir neçə dildə, ayrıca kitablar halında çox nəfis halda nəşr etdiridi. Mən də bu nəcib işlərdə ona bacardığım köməyi göstərirdim və həmin nəşrlərin farscasında, ingilscəsində, ruscasında, türkcəsində Xəyyam haqda yazım da gedib.
Belə qət edilmişdi ki, farsca nəşrində olduğu kimi rübailərin Azərbaycan nəşrinə də əlavə ediləcək disk buraxılsın.
Şeirlər musiqinin müşayiəti ilə aktyorların ifasında səslənməli idi.
Əli bəy özü bu işə Cənubi Azərbaycandan da çox təsirli səs sahibi və heç aktyor olmayan maraqlı insanları taparaq cəlb etmişdi. Mən təklif etmişdim ki, bu qiraətlərə Fuad Poladov mütləq qatılsın.
Çünki filosof Xəyyamın dərin, bir neçə məna qatlı şeirlərini məhz Fuad kimi sadəcə yaxşı aktyor deyil, həm də dərin təfəkkür yiyəsi duyğun insan qəlbəyatan tərzdə canlandıra bilərdi.
Cəmlənmiş rübailər müxtəlif dövrlərin, müxtəlif Azərbaycan şairlərinin tərcümələri idi. Heca ilə çevrilmişləri vardı, əruzda olanları vardı. Əruzdakıları Fuadçün oxumuşdum ki, vəzn baxımından axsamalar, xətalar olmasın.
Fuad oxumuşdu, disk qalır və bu sadəcə qiraət deyil.
Fuad ölməz Ömər Xəyyamın həyat, insan və dünya haqqında düşüncələrinə özünü də əlavə edərək oxuyub həmin şeirləri.
Məhz özünü əlavə edərək, o şeirlərə misra-misra, söz-söz qovuşaraq, əriyib həmin düçüncələrə qatışaraq oxuyub!
Fuad Poladovun səsində dinləyirəm Xəyyamı:
Dünən meyxanədə mən bir qocadan,
Soruşdum ki, gedib bu qədər insan,
Onlardan xəbər ver! Dedi: “Şərab iç,
Gedənlər qayıtmaz bir də heç zaman!”.
Əzizim Fuad! Gedənlərin qayıtmaması gerçəyi sənin kimi möcüzə yaratmağı bacaranlara aid deyil.
Sən həmişə qayıdacaqsan, həmişə bizimlə olacaqsan, dəyərli dost, böyük sənətkar!
...Fuad Poladovu dinləyirəm, qoca Xəyyamın müdrik qəmə bələnmiş misralarını səsləndirir:
Sadəlöh könlümdən mən cana gəldim,
Cəfakeş dünyadan fəğana gəldim,
Mənsiz də dünyanın işi keçərmiş,
Əcəba nə üçün cahana gəldim?!
Bu həqiqət ağrılıdır, qardaşım Fuad!
Dünyanın işi bizsiz keçib, keçir, bizsiz də keçəcək.
İnsanlar gəlir, yaşayır, gedir, dünyasa sonsuz gərdişindədir.
Amma sənin kimi bənzərsizlərin dünyaya gəlişinin bir ayrı ali mənası da var.
Bu sual sənə aid deyil ki, niyə dünyaya gəlmişdin.
Sən həyata bəlli təyinatla gəlmişlərdən idin!
Dünyaya gəldin, yaşadın və elə etdin ki, dünya sənə qədər olduğundan daha gözəl oldu!
Gəldin, gözəlliklər yaratdın, ruhumuzu gözəllik üstündə köklədin və heç vaxt sönməyəcək gözəllik saçan ruhunu millətinə, bu dünyaya, insanlara ərməğan edib getdin.
Tənhalığa çəkilərək, öz içərisinə qapılaraq ölümə və heç nəyə əyilməyən, ən dar macalda da təmənnasızlığını hifz edən, nəfsini tox, vüqarını uca saxlayan mərd Fuad Poladov obrazı həyatının axırıncı bir neçə aylıq parçasında sənin oynadığın son ən möhtəşəm rolun idi!
Bu Gündən həm o, həm bu dünyada yeni yolların başlanır.
Əziz qardaş, əgər orda Haqq dünyasında şeir varsa, dil varsa, şeiri, sözü dinləmək eşqi varsa, orda da sənə hökmən ehtiyac olacaq, arayacaqlar səni!
Allah o dünyanı versin!
Bu dünyadakı ömrünün məhəbbətlərimizdə davam edəcək yeni başlanğıcı mübarək olsun!"
"İlahi, Tarix mənə nə qədər yaxın idi!
Vaxt ötdükcə, illər bizi canlı tarix olan insanlardan məsafəcə uzaqlaşdırdıqca, ömür payıma düşmüş böyük müasirlərimlə təmasların mənə taleyin necə böyük hədiyyəsi olduğu haqda daha tez-tez düşünürəm.Həbibə Məmmədxanlı Azərbaycan Televiziya və Radio verilişləri komitəsində çalışırdı, yazıçı Ənvər Məmmədxanlının bacısı idi.Mənə İçərişəhərdəki evlərindən, ora Müşfiqin gəlişlərindən, etdiyi söhbətlərdən, şövqlə şeir oxumasından danışardı. Deyir bir dəfə anam palazın üstündə bardaş qurub oturmuşdu. Müşfiq gəldi, başını qoydu anamın dizlərinin üstünə, həsrətlə dilləndi: “Axx, nə şirin olurmuş ana qucağı!”.
Hamımız mütəəssir olduq. Çünki bilirdik ki, Müşfiq anasını erkən itirib, yetimliyin xiffətini içərisində çox daşıyıb…Görkəmli əruzşünas alim, müəllimim Əkrəm Cəfər Müşfiqlə yeniyetməlik, gənclik illərindən yaxın dost olmuşdu.Hər dəfə Sabir heykəlinin yanından keçəndə istər-istəməz qanrılıb bağın sağ tərəfinə baxıram.Əkrəm müəllimin Müşfiqlə birgə bircə fotosu var. Danışırdı və aparırdı məni 1924-cü ilə.
Söyləyirdi ki, həm o dövrdə foto çəkdirmək sən deyən geniş yayılmamışdı, həm də maddi imkan elə babat deyildi ki, tez-tez fotoqraf yanına gedək.
“1924-cü il yanvarın 12-də dörd dost görüşmüşdük. Mikayıl Müşfiq, Fətəli Qasımxanlı, Xəlil Əlişov,bir də mən.
Kimsə dedi ki, gəlin şəkil çəkdirək. Ancaq məlum oldu ki, fotoqrafa verəcək qədər pulumuz yoxdur. Anam vaxtilə Lahıcdan Bakıya yola salanda mənə bir kəhrəba boyunbağı bağışlamışdı ki, gün gələr gərəyin olar. Aparıb həmin boyunbağını satdıq, qayıdıb o pulla Sabir bağının sağ küncündəki atelyedə şəklimizi çəkdirdik”.
…Oqtay Əfəndiyev görkəmli tarixçi alim idi, Səvəvilər dövlətinin tarixinə dair ən sanballı araşdırmaların müəllifi idi.İlk gənclik çağlarında o da Müşfiqi görmüşdü, xatirələrini, yaddaşlarını bölüşürdü mənimlə.Söyləyirdi ki, Müşfiq bir dəfə Pirşağıya, Rəsul Rzagilin bağına Dilbərlə qonaq gəlmişdi. Üstüaçıq yük maşınında gəlmişdilər. Əvvəl Müşfiq düşdü. Sonra Dilbərlə enməkdə kömək elədi. Müşfiq Dilbərlə elə zərif davarnırdı ki, sanki incə şüşə qabın ehtiyatsız bircə hərəkətdən zədələnəcəyindən narahat idi……Müşfiqi və Müşfiq kimi neçə parlaq şəxsiyyətlə canlı körpüm olan belə insanlarla oturub-duranda özümü elə XX əsrin əvvəllərində, o qaynar, iş-güclə, ümidlərlə, sabahlı arzularla dolu dövrün axarında təsəvvür edirdim…Yadigar səslərini dinləyirəm. Sanki çox uzaq, lap uzaq bir zaman kəsiyinə gedib çıxıram.
Dostlar, gəlin sizə mən bir həyatdan,
Başqa bir aləmdən, bir kainatdan
Açım bir maraqlı, həqiqi səhnə.
Endir, ey xəyalım, ey fikrim yenə
Özünü həyatın dənizlərinə!
Ordan dəyərli bir sədəf yerinə
Əlinə keçsə də bir çınqıl daşı,
Sevindirmək üçün yarı, yoldaşı,
Bu da bir əməkdir, bu da bir işdir.
Tarix ki duz-şörək itirməmişdir.
Bu misralar Müşfiqindir. 1935-ci ildə yazdığı “Qaya” poemasını belə başlayırdı, oxucusunu daha əvvəlki günlərin xatirələr aləminə uçururdu.
Mən Müşfiqi görə də bilərdim. Əgər tarix Müşfiq deyən kimi duz-çörək itirməyən olsaydı, bunca istedadla çağlayan bir şair həyatdan bu qədər qəddarcasına erkən qoparılmamlı idi. Tarix o cür yox, başqa təhər dövr etsəydi, Müşfiq sağ-salamat yaşayardı, yaradardı, mən də tələbəlik illərimdə onunla görüşə bilərdim. Lap elə ona da, mənə də doğma olan bir binada…Dərs aldığım Bakı Dövlət Universitetinin Şərqşünaslıq fakultəsi 1970-ci illərdə İstiqlaliyyət küşəsində, indi Əlyazmaları institutunun yerləşdiyi binada idi. Müşfiqin vaxtında, 1920-ci illərdə bura Darülmüəllimin idi. Müşfiq orda oxumuşdu. Cavid də elə bu binada yaşamışdı.Müşfiqdən müəllimi haqqında, Cavid barədə xatirələrini soruşardım, rica edərdim ki, mənə o illərin ədiblərindən və ədəbi mübahisələrindən söz açsın…
Tarix, əlbəttə ki, özü yox, vaxtın gərdişinə, dövrün taleyinə təsir etmək iqtidarında olanlar duz-çörək itirən, çörəyi dizinin üstündə olan çıxdılar, bu damğanı başqalarına vursalar da, özləri “xalq düşməni”nə çevrildilər, iblislə sazişə girdilər, ruhlarını şeytana təslim etdilər, əlimizdən Müşfiqi və Müşfiqləri aldılar.
Və bununla da bizi yalnız həmin nurlu millət övladlarından deyil, o zirvə şəxsiyyətlərdən daha əvvəlki zamanlara uzanan doğruçu yaddaş körpülərindən də məhrum etdilər.
Tariximizin, yaddaşımızın bu yaraları heç vaxt sağalmayacaq, həmişə sızıldayacaq və bu günahın sabiblərinə heç vaxt əfv yoxdur!
Lənətləri əskik olmasın!"
"O, Azərbaycanın ilk baletinin müəllifi deyil.
“Xəzər balladası” yarananacan Azərbaycan baleti artıq 30 ilə yaxın yol keçmişdi.
Amma hər halda Tofiq Bakıxanovun da imzası Azərbaycanın balet tarixində qalan bir “ilk”lə bağlıdır. 1966-cı ildə o, “Xəzər balladası” adlı əsərini bitirəndə birinci Azərbaycan baleti – Əfrasiyab Bədəlbəylinin 1939-cu ildə tamamladığı “Qız qalası” artıq musiqi mühitimizdə çoxdan yerini tutmuşdu.
  Hərçənd baletimizin tarixi bir qədər də erkən başlana və “Qız qalası” birinci olmaya bilərdi. Çünki hələ XX əsrin ikinci onilliyinin sonlarında Müslüm Maqomayev “Dəli Muxtar” adlı balet üzərində işləyirdi.
1980-ci illərin ortalarında Üzeyir bəyin silahdaşı, onunla əl-ələ, çiyin-çiyinə XX yüzildə operamızın beşiyi başında duranlardan olmuş Müslüm bəy haqqında kitabımı yazarkən onun ikiqat adaşının – nəvəsi müğənni Müslüm Maqomayevin mənə verdiyi arxivi araşdırır, bəstəkarın əlyazmalarını vərəqləyirdim.
Və o gedişatda “Dəli Muxtar” baletinin librettosunu da görmüşdüm, ayrı-ayrı parçalarının not yazılarını da. Lakin amansız dövr Müslüm bəyi çərlədərək vərəmə mübtəla etmişdi, yolu erkən qırılmışdı. Müslüm Maqomayevin yaşam möhlətinin insafsızca gödək olması ilə ilk Azərbaycan baletinin yaranması da bu minvalla təxirə düşmüşdü.
1940-cı il aprelin 18-də premyerası sənət həyatımızda böyük təntənəyə çevrilən “Qız qalası” ilə “Xəzər balladası”nın 1968-ci il yanvarın 21-də gerçəkləşən birinci tamaşası arasındakı müddətdə Azərbaycan bəstəkarları milli baletin xeyli cazibədar örnəklərini yaratmışdılar.
Qara Qarayevin 1952-ci ildə tamaşaçılarla görüşən “Yeddi gözəl”i, 1958-ci ildə yaratdığı “İldırımlı yollarla”sı, Soltan Hacıbəyovun elə həmin ildə doğulmuş “Gülşən”i, Arif Məlikovun 1961-ci ildə həyat vəsiqəsi almış “Məhəbbət əfsanəsi” Azərbaycan baletinin şöhrətini qısa zaman içərisində dünyaya yaymışdı.
Beləcə, Azərbaycan bir neçə onilin içərisində Avropanın yüzillərə qət etdiyi məsafəni ildırım sürəti ilə aşaraq, arxada qalan yolun təcrübələrindən bəhrələnmiş, səhnəyə gəldiyi ilk çağlardan dünya balet xəzinəsinin incilərinə çevrilən əsərlərə sahib olmuşdu.
Başqa sözlə, böyük musiqiyə gələndən sonra bəstəçiliyin bütün forma və janrlarında bacarığını sınamağa cəhd etmiş Tofiq Bakıxanov baletə üz tutanda bu sənət, yaşı az olsa da, Azərbaycan musiqisində oturuşmuş istiqamətlərdən biri sayılırdı.
Və Tofiq Bakıxanov Azərbaycan baletinin tərcümeyi-halına öz ilkini əlavə etdi. Birinci baletini – “Xəzər balladası”nı yazdı və bununla da Azərbaycanın ilk birpərdəli baleti dünyaya gəldi.
Başqalarında vardı, bizdə yox idi və bu əsərlə həm də Azərbaycan musiqisində təzə bir ənənə yarandı – birpərdəli balet ənənəsi.
İllər keçəcək, qısa ömrünün son, nisbətən qayğısız, səksəkəsiz parçasını Azərbaycanda yaşamış, Mərdəkanda keçirdiyi aylar boyunca yurdumuza və xalqımıza qəlbən vurulmuş, Bakıya hərarətli misralar həsr etmiş, yaradıcılığının ən parlaq səhifələrindən olan “Fars motivləri”ni də elə Abşeron axşamlarının həzinliyində qələmə almış rus şairi Sergey Yeseninin məhz həmin şeirlər silsiləsindən ilhamlanaraq 1976-cı ildə Tofiq Bakıxanov “Şərq poeması”, 1991-ci ildə dahi Nizaminin “Sirlər xəzinəsi”nin əlvan və müdrik dünyasının təsiri ilə “Xeyir və Şər” adlı daha bir baletini bəstələyəcək.
Lakin Tofiq Bakıxanovun açdığı yol, yaratdığı dəblə elə həmin onillər ərzində müxtəlif yaş nəsillərinə mənsub digər neçə Azərbaycan bəstəkarı da birpərdəli baletlərini yaradacaq.
Fəqət insan kimi, hər əsərin də öz taleyi olur. Hər bir əsərin də elə adam sayaq bəxtlisi, bəxtsizi var. “Xəzər balladası” Xalq artisti Tofiq Bakıxanovun bütün əsərləri arasında işi ən avand gətirəni, ayağı ən yüngül olanıdır – desək, yanılmarıq.
Əsərin fərdi məziyyətləri öz yerində, “Xəzər balladası”na Əlahəzrət Təsadüf də çox kömək etdi!
Konservatoriyanı bitirdikdən az sonra Tofiq Bakıxanov bir neçə başqa gənc həmkarı ilə birlikdə həm dincəlmək, həm yaradıcılıqla məşğul olmaqçün Moskva ətrafındakı Yaradıcılıq evinə göndərilibmiş. Vaxtı boş keçirmir, tələbəlikdən sonrakı ilk böyük əsərini, ikinci simfoniyasını yazır.
SSRİ Bəstəkarlar İttifaqında əsəri dinləyirlər, bəyənirlər, dərhal müqavilə bağlayırlar, qonorar da ödəyirlər və üstəlik, Ümumittifaq Radiosunun Böyük Simfonik Orkestrinin ifasında lentə də alırlar.
Bakıya qayıdan kimi Tofiq sevincək bu əhvalatı müəllimi Qara Qarayevə danışır və ustada artıq tələbəlikdən sonra müstəqil olaraq yazdığı ilk əsərinin lentini də səsləndirir.
Yetirmələrinin yaradıcılığında ən diqqətəlayiq cəhətləri son dərəcə həssaslıq və dəqiqliklə tutaraq, onlara qabiliyyətlərinə, istedadlarına uyğun olaraq, məhz hansı istiqamətdə işləməyin lazım gəldiyi barədə verdiyi tövsiyə və məsləhətlərdə misilsiz olan Qara Əbülfəz oğlu bu dəfə də tam hədəfə vuran bir təklif edir: “Tofiq, sənin bu simfoniyandan balet iyi gəlir. Bir qüvvəni sına”.
Vaxt sübut edəcək ki, həmişəki kimi, yenə haqlıymış Qara müəllim!
İş elə gətirir ki, bir neçə ay sonra Azərbaycanda Özbəkistanın Ədəbiyyat və İncəsənət Günləri keçirilir.
Qara Qarayev Bakıda yoxmuş, Bəstəkarlar İttifaqında onu Tofiq Quliyev əvəz edirmiş. O, Bakıxanova tapşırır ki, Daşkənddən gələn və proqram üzrə Neft Daşlarına getməli olan musiqiçi qonaqları müşayiət etsin.
Həyatında birinci dəfə dənizin qoynundakı bu əfsanəyə bənzəyən şəhəri görən, neftçilərin söhbətlərini dinləyən, gündəlik həyatlarını yaxından müşahidə edən Tofiq Bakıxanov şəhərə qayıdan kimi təəssüratlarını qohumu, şair Səyavuş Məmmədzadə ilə bölüşür, bu mövzuda bir balet librettosu yazmasını xahiş edir.
Səyavuş onu ləngitmir və ilhama gəlmiş Tofiq də “Xəzər balladası” baletini çox keçmədən yazıb bitirir.
Bütün bunları mənə yaddaşı saat kimi dəqiq işləyən Tofiq Bakıxanov 2018-ci ilin may günlərində, 88 yaşındaykən danışır, o vaxt yazılan əsərin indiyədək səhnədən enmədiyini gizlətmədiyi bir iftixar hissi ilə çatdırır.
Əlbəttə ki, müəllifin öz əsərinin belə uzunömürlüyüylə fəxr etməyə haqqı var!
Bütün XX yüzil boyu neft də, Xəzər də Azərbaycan sənət adamlarının yaradıcılığına həmişə çox məhrəm mövzular olub.
Neftçi olmaq, bu peşənin yaxşı ustasına çevrilmək çətindir, ömrünü Xəzərə bağlamaq, dənizçi olmaq da sadə iş deyil. Lakin ikiqat, üçqat çətin mətləb eyni anda həm neftçi, həm dənizçi olmaq, dəniz neftçisi taleyi yaşamaqdır. Dəniz neftçisi olmaqçün gərək dənizi də, neftçiliyi də xüsusi bir məhəbbətlə sevəsən! Həm də mütləq bir az fanatik olasan! Həm də hökmən içərində gərək nəbz kimi bir şairanəlik də döyünə! Həm də gərək qorxmaz, cəsarətli, qəhrəmanlıq göstərməyə daxilən hazır olasan!
Heyrətli cazibəsi ilə daim cəsur insanları özünə doğru çəkmiş dəniz neftçiliyi elə sənət adamlarımızı da həmişə cəlb etmişdir. XX yüzilin böyük Azərbaycan rəssamlarının, heykəltəraşlarının, ədiblərinin, kino xadimlərinin, musiqiçilərinin əksərinin yaradıcılığında bu mövzu yer alır və Azərbaycan mədəniyyətinin bir silsiləyə çevrilmiş yaşayan örnəkləri elə Xəzər neftçilərinin rəşadətli əməyi və macəralı həyat yolundan bəhs edir. Mehdi Hüseynin “Abşeron” romanı, kinorejissorlar Lətif Səfərovun “Bəxtiyar”, Ağarza Quliyevin “Qara daşlar”, Roman Karmen, İmran Qasımov, Cavanşir Məmmədovun “Xəzər neftçiləri haqqında dastan”, Arif Nərimanbəyovun “İnsan məskən salır”, Həsən Seyidbəylinin “Möcüzələr adası” filmləri, Böyükağa Mirzəzadənin “Xəzər neftçiləri”, Tahir Salahovun “Növbədən qayıdanlar”, Tofiq Cavadovun “Neftçilər” tabloları, heykəltəraşlar Ömər Eldarovun, Mirələsgər Mirqasımovun, Məmmədnicat Salahovun və neçə-neçə başqasının bu mövzudakı kompozisiyaları və Azərbaycan bəstəkarlarının sayıb qurtarmaq olmayan bir-birindən eşidimli neçə gözəl nəğməsinə bütün başqa sənət məziyyətlərindən savayı bir romantiklik xasdır ki, Tofiq Bakıxanovun “Xəzər balladası”nda da həmin ruh əvvəldən sonacan duyulmaqdadır.
Bu əsərin səciyyəvi və həm də yeni yanaşma tərzini ifadə edən cəhətlərindən biri də o idi ki, səhnədə yalnız neftçi surətləri görünmürdü.
Onsuz da afişadakı xəsis dəqiqləşdirmələr anladırdı ki, “Xəzər balladası”nda cəmi 7 neftçi surəti var.
İlk tamaşada R.Zeynalov, T.Məmmədov, R.Arifulin, Q.Dolnakov, A.Polonski, K.Ryumin dənizin hər şıltağına tab gətirərək Xəzərin təkindən “qara qızıl” çıxaran cəsur neftçilər idilər. Səhnədəki ifaçılarsa çox idi axı!
O tamaşa ilə bağlı “hansı rolu oynayırdın” sualını cavablandırarkən T.Məmmədova, L.Pavlin, V.Tarasova, T.Şirəliyeva eyni cavabı verə bilirdilər. Çünki onlar hamısı birgə bircə surəti yaradırdılar. Onlar Neft idilər!
Y.Əlikişizadə, S.Feyzullayeva, S.Burdakova, O.Pavlova… isə gah Xəzri olurdular, gah Gilavar, gah Dəniz olurdular, gah şahə qalxan Alov.
Məqamı gəldikcə isə bu nərmənazik xanımlar xoreoqrafiyanın gücü ilə buruğa da, qazma dəzgahlarına da, estakadaya da çevrilirdilər.
Və bir də vardı qağayılar... Üfüqə qovuşurmuş kimi nəhayətsiz, sonsuz görünən dənizin qırçın ləpələrinə qonacaq qədər sulara yaxınlaşan, sonra yenidən qanadlarını geniş açaraq səmaya pərvaz edən, qayğısız-qayğısız süzən qağayılar.
Bu mənzərəni də inanımlı bir biçimdə canlandıran Tofiq Bakıxanovun ifadəli musiqisi ilə cazibədar balerinaların incə rəqsi idi.
Tofiq Bakıxanovun məharəti bunda idi ki, gözlərini yumub dinləyəcək olsan, həmin obrazları elə görürsənmiş kimi sənin təsəvvüründə canlandıracaq çox duyumlu musiqi bəstələmişdi, görüntünü musiqi dili ilə inandırıcı şəkildə əyaniləşdirməyi bacarmışdı.
“Xəzər balladası”nın quruluşçuları baletmeysterlər Rəfiqə Axundova və Maqsud Məmmədov eyni çətin vəzifəni rəqslərin vasitəsilə istedadla həll etmişdilər.
Tamaşaya bədii tərtibat vermiş İzzət Seyidova əlvan dekorasiyalara çox uymayaraq xəsis rənglərin və dəqiq tapılmış detalların, fondakı əngin dənizin vasitəsilə bu təəssüratı bir qədər də tamamlayır, dolğunlaşdırırdı.
1968-ci ilin başlanğıcında “Xəzər balladası” Bakıda uğurla ifa edildikdən bir qədər sonra yalnız musiqi tariximizdə deyil, bütövlükdə mədəniyyət həyatımızda, bir az da geniş götürsək, ictimai-siyasi gerçəkliyimizdə o dövr üçün büsbütün gözlənilməz, qeyri-adi olan fərəhli hadisə baş verir.
1969-cu ilin fevralında Parisdəki “Şanz Elize” teatrının direktoru Jan Roben, Fransaya sovet balet artistlərinin qastrolunun təşkili ilə məşğul olan, Paris Ədəbiyyat və Sənət Agentliyinin impressariosu Andre Tomazo və Monte-Karlo baletinin bədii rəhbəri Yuliy Alqarov Bakıya gəlirlər.
Paytaxtımıza yetişənəcən onlar Sovet İttifaqının digər respublikalarında da olmuş, orada da Opera və Balet teatrlarında milli balet nümunələrinə tamaşa etmişdilər. Məqsəd Parisdə keçiriləcək VII Beynəlxalq Xoreoqrafiya Festivalına sovet baletini təmsil və təqdim edəcək ən yaxşı nümunələri və ifaçıları seçmək idi.
“Xəzər balladası”nı seyr edib dinləyən kimi “hə” deyirlər.
Daha iki əsər də seçilir: Fərəc Qarayevin “Qobustan kölgələri”, bir də Rauf Hacıyevin “Azərbaycan süitası”.
Azərbaycan balet truppasına Moskva və Leninqrad (indi Sankt-Peterburq) teatrlarından bir neçə ifaçı əlavə edərək gücləndirilmiş heyətlə hər üç baleti festivalın proqramına daxil edirlər.
Təsəvvür edin sovet zamanlarını, sərhədlərin “dəmir pərdəli” çağlarını, xaricə get-gəllərin nadir, əcnəbi səhnələrdə əsər nümayiş etdirməyin hər sənətkar üçün sıradan olmayan hadisəyə və təbii ki, xoşbəxtliyə çevrildiyi əyyamları.
Son 20 ilə yaxın müddətdə az qala hər ayda bir-iki dəfə səfər etdiyim Parisə mənim yolum ilk dəfə 1995-ci ilin Novruz günləri ərəfəsində düşmüşdü.
Artıq nə SSRİ vardı, nə qapalı sərhədlər – müstəqil idik. Bununla belə, Paris mənzərələrinin, Paris ab-havasının həsrəti içərimizdə o qədər çox idi ki, xatırlayıram, mərhum istedadlı jurnalist dostum İbrahim Şükürovla Parisdəki birinci gecəmizdə səhərədək yatmadıq, küçə-küçə, xiyaban-xiyaban gəzib-dolaşdıq...
İndi siz göz önünə gətirin 1969-cu ilin dekabrını! Və nə az, nə çox – bir aylıq Fransa turnesini!
O nümayəndə heyətinin tərkibindəkilərdən biri, hadisələrin canlı şahidi, filosof təbiətli dahi bəstəkar Qara Qarayev Azərbaycan baletinin Parisdəki uğurundan bəhs edərkən bunu bütövlükdə Azərbaycan mədəniyyətinin dolğun, bitkin mənzərəsinin avropalılara təqdim edilməsi kimi dəyərləndirirdi.
Oğlu Fərəc Qarayevin “Qobustan kölgələri” və tələbəsi Tofiq Bakıxanovun “Xəzər balladası” baletlərinə işarəylə həmin həqiqəti belə təsdiqləyirdi: “Tələbkar Paris tamaşaçıları qarşısında sanki qısa şəkildə xalqımızın tarixi – qədim Qobustandan başlamış Neft Daşlarına kimi inkişaf dövrü canlandı”.
Vurğulamaya bilmirəm. Sovet dövrü, dəmir pərdə ardındaydıq.
Və Fransanın məşhur “Le Monde” qəzeti “Xəzər balladası”na qiymət verir: “Bu əsər həqiqətən dəniz neftçilərinin həyatından bəhs edən bir himndir”.
Bu bircə cümlənin sevinci bəstəkarın Parisdən Bakıya təyyarə ilə deyil, elə özünün quş kimi qanad açıb uçmasına yetərli idi!
Parisin dillər əzbəri, əbədi turist məskəni Yelisey Çöllərindəki min yerli və həmin axşam insanla ləbələb dolu “Şanz Elize” Teatrında Azərbaycan balet ustalarının ilk çıxışı dekabrın 1-də axşam saat 9-da başlanmışdı.
Parislə Bakının vaxt fərqi 3 saatdır. Deməli, tamaşa başlananda bizdə artıq gecə 12 imiş.
Və dekabrın 2-də Bakıda, o zaman respublikanın əsas qəzeti olan “Kommunist”də “Paris alqışlayır. Paris valeh olur” adlı məqalə dərc edilmişdi.
Ölkələr arasındakı vaxt fərqini, həmin dövrün məhdud xarici rabitə imkanlarını və sərt yerli nəşriyyat şərtlərini nəzərə alsaq, bu heyrətli dərəcədə operativ dərcetmə yalnız redaksiya işçilərinin fədakarlığı sayəsində mümkünləşmişdi.
Söz yox, SSRİ-nin baş informasiya ruporu TASS (SİTA) elə gecə ilə sovet sənətkarlarının zəfəri barədə xəbəri hazırlamışdı və Bakıdan gedən nümayəndə heyətinin sırasında mətbuat işçiləri də vardı. Lakin tamaşa Bakı vaxtı ilə gecə 3 radələrində bitmişdi. O vaxtlar da xariclə fövrən telefon əlaqəsi yaratmaq asan deyildi.
Xatirimdədir ki, vətəndaşlar Bakıdan xariclə telefonla danışa bilməkçün sifariş edib 1-2 gün gözləməli idilər. Həmin 1-2 günün də hansı saatında səni birləşdirəcəkləri son anacan naməlum qalırdı.
Səhər, ya günorta, yaxud gecənin bir aləmi telefonun çalına bilərdi ki, sizi birləşdiririk, danışın. Yəni sifariş vermişdinsə, işini-gücünü atıb 1-2 gün telefonun yanında keşik çəkməliydin.
Odur ki, belə ildırım sürəti ilə Parisdən materialı almaq, makinada yazmaq, mətbəədə linotipçiyə ötürmək, sonra linotipçinin yığdığını korrektora oxutmaq, qəzetin maketində dəqiqləşdirmə aparmaq, tirajı çap etmək, nüsxələri poçt şöbələrinə çatdırmaq üçün böyük bir dəstə insan həmin gecə səhərədək oyaq qalmalı, iş başında olmalı idi ki, şad hadisənin ertəsi günücə yayılan qəzetdə xoş soraq soyumadan bütün Azərbaycana çatsın, hamını sevindirsin.
İşə bu sayaq can yandırmaq şakəri, fədakar vətənpərvər ovqat, ölkənin uğurları naminə öz imkanı çərçivəsində azacıq da olsa xidmət göstərməyi şərəf sayaraq, hər çətinliyə dözmək qeyrəti bir daha qayıtmağını heç vəchlə istəmədiyimiz, ancaq ucdantutma hər şeyi də pis olmayan sovet gerçəkliyinin öyrənilməli, əxz edilməli, yaşadılmalı keyfiyyətlərindəndir ki, təəssüflər olsun, indi bu sarıdan xeyli korluq çəkirik.
Xalq şairi Süleyman Rüstəm də neçə-neçə başqaları kimi, həmin məqaləni oxumuşdu, sevinmişdi. Lakin sadəcə sevinməmişdi, riqqətə gəlmişdi və elə həyəcanlanmışdı ki, öz etiraf etdiyi kimi, cuşa gələrək həyatında ilk dəfə Azərbaycandan Fransaya teleqram göndərmişdi, truppanı, köhnə dostlarını bu misilsiz nailiyyət münasibətilə ürəkdən təbrik etmişdi.
Süleyman Rüstəm öz azərbaycanlımız idi, vətənpərvər bir şəxs idi, uğur Azərbaycanınkı idi və onun fərəhi, köksünə sığmayan iftixarı, daşan şadlığı anlaşılandır.
Amma bizim balet ustalarını birinci dəfə seyr edən, onlara qədər dünyanın çox məşhur balet ustalarını alqışlamış fransız da elə təxminən şair Süleyman kimi ilhama gəlmişdi axı!
Tamaşadan sonra “Le Monde” qəzetində “Xəzər balladası” haqqında təəssüratlarını bölüşən Alin Jakob görmüş və duymuş olduqlarını şairanə bir dillə belə yekunlaşdırırdı: “Od püskürən əjdahalarla mübarizə apararaq qalib gələn quş qanadlı atlıların xələfi olan qəhrəman neftçiləri vəsf edən ilhamlı əsər...”
SSRİ-də – bu dövlətin ömrünün lap bitəcəyində də, əvvəlki onillərdə də Ermənistana və Azərbaycana münasibət, onların və bunların imtiyazları tam fərqli idi. Ermənilər həmişə Kremlə bir köynək yaxın olmuşdular. Və onların xaricə çıxışları da bizə nisbətən sovet dönəmində daha az maneəli idi. İçəridəkilər öz yerində, təbii ki, erməni lobbisi bu işlərə kənardan öz köməyini də, təsirini də göstərirdi.
Parisdə bizim köhnə mühacirətin son ən sanballı təmsilçilərindən olan Qədir Süleyman (10 oktyabr 1917, İrəvan – 17 sentyabr 2014, Paris) mənə Fransa ermənilərinin Anastas Mikoyanla bağlı etiraflarını söyləmişdi.
Sən demə, Kremldə həmişə yüksək vəzifələr tutmuş (məşhur bir lətifədə deyildiyi kimi, Vladimir İliç Lenin zamanından Leonid İliç Brejnev dövrünədək – “İnfarkt, iflic görmədən – İliçdən İliçəcən”) bu qoca qurd hər Parisə gələrkən oradakı erməni mühacirlərlə hökmən görüşürmüş, Sovet İttifaqı ilə əlaqədar müəyyən məsələlərinin həllində yardımlarını da əsirgəmirmiş.
Və 1969-cu ilin noyabrında erməni rəqqasları və müğənnilərinin Fransa boyu uzunmüddətli qastrolu yenicə başa çatıbmış. Təbii ki, ermənilərlə dolu olan Fransada lobbinin əliylə Ermənistandan gələnlərin hər şəhərə gedişi, hər konserti ətrafında nə qədər desən təbliğat da aparılırmış, hay-küy də yaradılırmış.
İndi, 1969-cu ilin dekabrında tale bizimçün də gözlənilmədən belə bir imkanı açmışdı.
Bütün bunlar da ona görə belə alınmışdı ki, seçimi fransızlar özləri etmişdilər. İxtiyar Moskvada olsaydı, inanmıram ki, onlar Azərbaycan baletinə belə səxavətlə iltifat göstərəydilər.
Dekabrın əvvəlindən başlanan bu qastrollar 35 gün çəkir və yeni ilin əvvəllərində başa çatır.
Festivaldan sonra baletimiz Fransanın ayrı-ayrı şəhərlərinə yola düşür, tamaşalar, Amyen, Bezanson, Dijon, Le Krezo, Eks-Provans, Monpelye, Nansi, Soşoda, eləcə də Monte-Karloda, Lüksemburqda davam edir.
Şansa fikir verin ki, Tofiq Bakıxanovun yenicə bəstələnmiş, Vətənində də təzəcə səhnəyə çıxmış baleti qısa müddətdə Fransada düz 30 dəfə uğurla nümayiş etdirilir. Fransa qəzetləri ay boyu tərif dolu məqalələr dərc edirlər.
Bunlar hamısı unudulmamalı, şanlı tarixçələrdir. Doğrudur, müxtəlif şəhərlərdəki qastrol konsertlərində Qara Qarayevin “Yeddi gözəl”indən də, “Leyli və Məcnun”undan da, Pyotr İliç Çaykovskinin “Sonalar gölü”ndən də, Dmitri Şostakoviçin “Xanım və xuliqan”ından da parçalar oynanılırdı. Amma festivalın proqramında rəsmən yer alan yalnız üç Azərbaycan bəstəkarının baletləri olmuşdu.
O vaxt VII Ümumdünya Festivalını diqqətlə izləmiş tanınmış sənətkar, Paris Operasının aparıcı balerinası İvett Şovire heyranlıqla söyləmişdi: “Çox gözəl məktəb, əla ifaçılar, çox maraqlı quruluş!”
Və bu valeh sətirlər artıq Azərbaycanın yox, bütün sovet operasının nailiyyəti kimi Moskvada çıxan ən nüfuzlu iki ölkə qəzetindən birində – “İzvestiya”da da əksini tapmışdı (7 dekabr, 1969).
Sanki darısqal, havası kəsif otağın pəncərələri, qapıları taybatay açılır, saf, ətirli yaz havası, gur işıq seli dolur içəri. Azadlığın, asudəliyin, genişliyin, sən olmağın, millət olmağın dadını, rayihəsini bütün əsəb tellərinlə duyursan.
İndi işıqlı xatirələri xeyli uzaqlardan sayrışan 1969-cu ilin dekabr günlərində Fransaya təşrif gətirmiş Azərbaycan sənətkarları və ziyalıları ürəyə sığal çəkən bu xoş əhvala köklənmişdilər. Həmin günlərdən illər ötəndən sonra da o səfərin iştirakçılarından hansı ilə Paris günləri haqda söhbətim olmuşdusa, köks dolusu, belə uzun vaxt sovuşandan sonra da soyumamış həyəcanla danışmışdılar.
Allah şahidi Anar! Həmin səfərdə o da olmuşdu, qayıdandan sonra təzəcə nəşrə başlayan “Qobustan”da “Gəzməyə qürbət ölkə” adlı təsirli bir esse də yazmışdı.
Həmin məqaləni yazanda, yol təəssüratlarını isti-isti bölüşəndə Anar cavan oğlandı, 32 yaşı vardı. İndi 80-i arxada qoyub. Dindir, yarım əsr əvvəlki həmin anlarının duyğularını, yaşantılarını yenə elə həminki riqqətlə, şövqlə bölüşəcək.
Son illərdə Parisə hər gedişimdə görüşdüyüm, mənə illər boyu mühacirətimizin çox hekayətlərini söyləmiş, çox arxivlərini bağışlamış Qədir Süleyman nağıl eləyirdi ki, Azərbaycan baletinin Fransa səfəri həyatımızı dəyişdi.
“İnanmırdıq ki, bir də haçansa Vətəni görərik. Vətən özü Parisə gəlmişdi. Elə bil buzlar ərimişdi, tilsim sınmışdı. Biletlər çox baha idi. Amma kim idi qiymətə baxan! Bütün tamaşalara gəlirdik. Əllərimiz yorulana qədər əl çalırdıq... Sonra yol açıldı. Çox keçmədən Niyazi də gəldi Parisə”.
Qədir dayı Azərbaycan baletinin Paris səfəri əsnasında Rauf Hacıyevlə yaxından tanış olmuşdu.
Rauf müəllim Zərdabi nəsli ilə bağlı idi. Əlimərdan bəy Topçubaşovun həyat yoldaşı Pəri xanım Məlikova isə Zərdabinin qızı idi. Balet gələndə hələ Əlimərdan bəyin oğlu, Sorbon Universitetinin professoru Ələkbər bəy sağ idi.
Qədir dayı xatırlayırdı: “Rauf qorxa-qorxa olsa da, onunla görüşdü. Niyazinin gəlişləri mütəmadiləşəndən sonra isə vəziyyət dəyişdi. Heydər Əliyev Niyaziyə demişdi ki, dəvət elə, gəlsinlər, heç bir problem olmayacaq. Ələkbər bəy də istəyirdi gəlsin Bakıya. Amma ömür vəfa etmədi.
Ceyhun Hacıbəylinin oğlu Temuçin də, mən də Niyazinin qonağı olaraq uzun illərin həsrətindən sonra Bakıya gələ bildik. Dəmir qapını ilk açansa Azərbaycan baletinin gəlişi olmuşdu!..”
...Öz yaşı 90-a çathaçatda olan ata – Tofiq Bakıxanov – 50-sini başa vuran balasının – “Xəzər balladası”nın – ayaqları üstə möhkəm dayandığını, yenə səhnədə olduğunu görərək qürrələnir, bu əziz övladının 1-2 yaşı olanda atdığı qədəmlərə necə sevinirdisə onun indiki uğurlu addımlarına da elə o təhər fərəhlənir, həmin səbəbdən də nə ruhdan və kökdən düşür, nə qocalır.
...Bir zamanlar musiqişünas professor Elmira Abbasova Tofiq Bakıxanovun “Xəzər balladası”nı “balet-novella”, “balet-poema” adlandırmışdı.
Ömrünün yarım əsrini başa vurmuş, bəxtiyar səhnə həyatının altıncı onilini başlamış “Xəzər balladası” yalnız məzmunu, musiqisi, siqləti ilə deyil, elə taleyi, yaşadığı hadisələr, insanlarla dolu tərcümeyi-halıyla da həm novellaya bənzəyir, həm şeirə, poemaya oxşayır, həm də maraqlı bir hekayətə.
Arzumdur ki, bu novella, bu şeir, bu nəğmə, bu hekayət elə beləcə hələ çox illər davam etsin.
Və bunu da çox, lap çox istəyirəm ki, bu baletin 60 yaşını da ən azı indiki kimi qıvraq, gümrah, içərisi qaynar həvəslə, həyat eşqi ilə çağlayan əziz Tofiq müəllimlə birgə bayram edək!"
"Bu gün – 2018-ci il iyunun 28-də Vətəndən uzaqlarda, 18 il mütəmadi gedib-gələndən sonra mənə Bakı qədər doğmalaşmış Strasburqda səhər saatlarında saytları, sosial şəbəkəni “vərələyərkən” ani olaraq gözlərim tanış bir simanı tutdu və sevindim.
İndiki şəkli deyidi, cavanlıq fotosu idi.
Həmişəki kimi şux, gümrah, çöhrəsi işıqlı, həmişəki kimi təpədən-dırnağa silahlı – fotoaparatın biri əlində, biri boynundan, biri çiynindən asılı!
Heç bu fotonun böyür-başındakı müşaiyət yazılarını oxumadan tez-tələsik köçürüb atdım kompüterimin – bilgisayarımın hər an göz qabağında olan işçi lövhəsinə.
Və təzədən internetdə rastıma çıxmış o səhifəyə nəzər yetirib əziz dostumun gənclik şəklinin nə münasibətlə burada yerləşdirilməsi ilə maraqlananda son dərəcə məyus oldum.
Əziz Yaşarı itirmişdik...
Azərbaycan fotoqraflarının ağsaqqallarından, fotojurnalistikamızın patriarxlarından olan Yaşar Xəlilov vəfat edibmiş...
Az qala bütün ömrü uzunu – ilk yeniyetməlik illərindən başlayaraq fotoaparat əlindən düşməyən, yarım əsrdən artıq müddətdə peşəkar fotoqraf kimi həyatın anlarını, ömür qırpımlarını tutub saxlayan, şəkilləşdirən, əbədiləşdirən, tarixləşdirən Yaşar Xəlilovu əcəl bir an içində əlimizdən almışdı.
Elə bir neçə gün əvvəl Bakıda onun söhbətini edirdik.
Görkəmli diplomatımız, milli mədəniyyətimiz və tariximizin canıyanan təəssübkeşi, son illəri Moskvada yaşayan Ramiz Abutalıbov zəng vurmuşdu ki, bir neçə həftəliyə Bakıya gəlmişəm.
Görüşdük və axşamlardan birində şam edirdik, söz hərlənib-fırlanıb 1995-ci ilin martındakı Fransa səfərimizin üstünə gəlib çıxdı.
O vaxt Fransa prezident seçkiləri ərəfəsində idi, Parisdə bu münasibətlə keçirilən tərəfdarlar yığmaq tədbirlərindən birini ozamankı baş nazir təşkil etmişdi. Müxtəlif ölkələrin baş nazirləri, bir sıra məşhur ictimai-siyasi xadimlər dəvət edilmişdi.
Unudulmaz Heydər Əliyev həmin tədbirə Azərbaycan adından Xarici İşlər Naziri Həsən Həsənovun getməyini məsləhət bilmişdi.
Ramiz Abutalob o zaman Xarici İşlər Nazirliyimizdə xüsusi tapşırıqlar üzrə səfir idi.
Nazir Həsən Həsənov bu səfərin təfərrüatlarını işıqlandırmaq üçün özü ilə məni, “Bakinski raboçi”dən İbrahim Şükürovu və məşhur fotorepartyor Yaşar Xəlilovu götürmüşdü.
Həmin qısa səfəri Ramiz müəllim bizimçün yetərincə dolu etməyə müvəffəq oldu.
O, Parisdə özünü suda balıq kimi hiss edirdi.
Zəngin UNESCO təcrübəsi, köhnə mühacirətçilərin təxminən hamısını yaxşı tanıması (həm də yalnız Azərbaycan mühacirətinin deyil, rus və digər xalqların da tanınmış mühacirləri ilə mütəmadi əlaqələrinin varlığı), Parisdə torpağa tapşırılmış məşhur soydaşlarımızın hər birinin məzarının harada olmağından xəbərdarlığı, həm də gözəllər gözəli Parisi küçə-küçə, bina-bina yaxşı tanıması bizə imkan vermişdi ki, 3-4 gün ərzində onun bələdçiliyi ilə, yalan olmasın, belə qabil müşayətçisiz heç 1 aya görmədiklərimizi göz yaddaşımıza yazaq.
Həmin 1995-ci il səfərimizin hafizədən silinməyən təəssüratlarını yada salmışdıq və Ramiz müəllim qəfilcə Yaşarı soruşmuşdu.
“Sağ-salamatdır”, – demişdim.
“Elə 2-3 gün qabaq şəhərdə, işə çatarkən, Nizami muzeyinin yanında rastlaşdım onunla. 84-ü keçib, 85-in içindfdir. Ancaq maşallah ,yaşına görə kifayət qədər qıvraqdır”.
O gün Yaşar müəllimlə rastalaşmışkən elə yadigar şəkil də çəkdirdik.
Yoldan ötən gənclərdən birinə telefonumu verib xahiş etdim, o da ricamızı candərdi deyil, xeyli həvəslə yerinə yetirdiyindən, sadəcə düyməni basmayıb yaxşı kadr alınması üçün çalışdığından demişdim ki, dostum, biləsiniz, siz bu dəqiqə tarixi iş görürsünüz. Ömrü boyu başqalarının şəklini çəkmiş, Azərbaycanın ən məşhur foqtoqraflarından birinin şfotosunun müəllifi siz olursunuz.
Telefonumda həmin kadrları tapıb Ramiz müəllimə də göstərmişdim ki, köhnə dostumuz Yaşar Xəlilovun canının hələ yetərincə sulu olmasını əyani şəkildə görsün.
Bunu da söyləmişdim ki, iyunun son həftəsində Strasburqa gedim-gəlim, iyulun ilk günlərində Yaşar müəllimi də dəvət edib axşamlardan birində oturarıq.
Qismət deyilmiş!..
Ramiz müəllimlə təbii ki, görüşəcəyik, amma Yaşarsız.
Həmin axşam Yaşar artıq haqqındakı ürəyimizdə, yadddaşımızda həmişəlik qalacaq xatirələriylə bizimlə olacaq!
...Yaşar müəllim mənimlə mən birinci dəfə tələbə ikən, 1972-ci ildə tanış olmuşdum.
Yay imtahan sessiyasını yenicə başa vurmuşduq.
Elə Universitetə daxil olduğum ilk aylardan o zamanlar çox məşhur olan “Bakı” axşam qəzetiylə əməkdaşlığa başlamışdım.
Növbəti yazı tapşırığı almaq üçün redaksiyaya gəlmişdim.
Şəhər xəbərləri şöbsəsinin müdiri Çingiz Hacıyev dedi ki, Nabranda yaxşı bir turizm tədbiri keçiriləcək.
Azneft meydanından min 1 nömrəli trolleybusa, get Bayıl dairəsinəcən.Üzbəüzdə böyük park var. Orda Azər Dünyamalıyevi soruş, Bakı Turizm idarəsinin rəhbəridir.
Getdim, görüşdük və elə həmin axşam da avtobusla Nabrana yola düşdük.
Yaşar Xəlilovun o vaxtacan “Neftçi”nin oyunlarından çəkdiyi cazibədar fotoları görmüşdüm, özü ilə ilk dəfə burda görüşüb-tanış oldum.
Tədbir həqiqətən son dərəcə maraqlı idi. “Atam, anam və mən” adlı bu turist idman yarışmasında özümüzünkülərlə yanaşı Sovet İttifaqının müxtəlif şəhərlərindən gəlmiş çoxlu ailə iştirak edirdi.
Bir neçə gün sonra “Bakı” qəzetində dərc edilən “Meşənin dənizlə qovuşduğu” yerdə adlı məqaləm foto ilə verilmişdi.
Yaşar Xəlilovun çəkdiyi şəkillə.
Beləcə, əməkdaşlığımız və dostluğumuz başlandı.
Baxmayaraq ki, aramızda böyük yaş fərqi vardı, Yaşar müəllim səmimiyyəti, mehribanlığı ilə ünsiyyətimizdə maneəyə çevrilə biləcək bu məsafəni ilk təmas dəqiqələrindən yox etməyi bacarmışdı.
İndi 1972-ci ildən 46 il keçir.
Bu illər ərzində həyatımın ən doğma, ən əziz adamlarının demək olar ki, əksərini itirmişəm.
Yaşar Xəlilov mənimçün həm də ömrümün o qayıtmaz illərinin canlı bir parçası demək idi.
Ona görə bu ayrılıq qəlbimi ikiqat sıyırır!..
Son görüşümüzdə də səhhətindən ciddi gileylənməmişdi. Bircə son vaxtlar qan təzyiqinin ara-sıra onu narahat etməsini söyləmişdi.
Təsəlli vermişdim ki, yəqin bu, tez-tez dəyişən havalarla bağlıdır...
...Azərbaycan milli foto sənətinin tarixində Yaşar Xəlilovun adı ayrıca bir mərhələdir.
Foto tariximiz yazılarkən onun müstəsna əməklərinin üstündən heç vaxt sükutla keçilməyəcək.
Çünki Yaşarın əsərlərində də sükut yoxdur.
Ondan bizə yadigar qalan istənilən fotonu götürün.
Hamısında xüsusi bir dinamika, sürət, qaynayan həyat, canatma var.
Yaşar fotoqraflığını idman fotorepartyoru kimi baçlamışdı.
İdmanı həyatının axırınacan da qəlbən sevdi, gəncliyindən ta fəal sənətdə olduğu axır illərəcən idman istiqaməti yaradıcılığında sabit yerini qorudu.
Təsadüfi deyildi ki, ona sovet dövründə hər idman jurnalisti və fotorafına nəsib olmayan bir nadir rekorda imza atmaq da nəsib olmuşdu.
Yaşar Sovet İttifaqı Teleqraf Agentliyinin müxbir qrupunun tərkibində 5 Olimpiya Oyunlarında – Münxen, Monreal, Moskva, Los-Anceles və Seul olimpiadalarında çəkilişlər aparmışdı, hər biri ilə fəxr etdiyi bir-birindən dəyərli fotolar qalereyası yarada bilmişdi.
Yaşar Xəlilovu 1950-1980-ci illərin məşhurAzərbaycan fotoqraflarının əksərindən seçdirən başlıca məziyyətlərdən biri onun universallığı idi.
O həm uşaqları çəkirdi, həm ən ali siyasi tədbirləri, həm idman yarışlarını, həm ədəbi, mədəni, elmi həyatın seçilmişlərini.
Əlbəttə, Azərbaycanın baş teleqraf agentliyinin fotomüxbiri olması bir tərəfdən elə universal olmağı tələb edirdi. Lakin onunla yanaşı başqaları da vardı axı! Yaşar onların hamısından seçilirdi.
Yəni Heydər Əliyev kimi dövlətçilik nəhəngi, fotonu sevən və bilən, hər kadrı həssaslıqla duyan, ifrat dərəcədə tələbkar bir şəxsiyyət Yaşar Xəlilovu bəyənirdisə, ölkə daxilində və xarici səfərlərdə onu öz yanında görməyi arzulayırdısa, bu qiymətdir, göstəricidir.
Yeni müstəqillik dönəmində Heydər Əliyevin xarici ölkələrə səfərlərində Yaşar Xəlilov usanmadan işləyərdi, artıq yaşının az olmamasına baxmayaraq bir idmançı qıvraqlığı ilə hərəkət edərdi.
Dövlətin bir nömrəli şəxsinin fotoqrafı olmaq, sadə məsələ deyil.
Mən o səfərlərin xeylisində bütün bunları ən yaxın məsafədən müşahidə etmək imkanına malik olmuşam.
Dalbadal neçə mühüm görüş keçirilərdi.
Qayda budur ki, fotoqraf görüşün keçiriləcəyi yerə hər dəfə hamıdan əvvəl yetişməli, sonra da həmin görüş bitincə digər görüşün baş tutacağı məkana hamıdan əvvəl çata bilməkçün sadəcə sürətlə addımlamamlı, çox zaman qaçmalı idi.
Xatırlayıram 1995-ci ildə Birləşmiş Millətlər Təşkilatının 50 illiyi bayram edilərkən Azərbaycan Prezidentini görüş otağına daxil olub salamlaşarkən lentə ala bilməkçün liftə bel balamayaraq mərtəbələr arasındakı yolu pillələri 3-3, 4-4 adlayaraq irəli şığıyan fədakar Yaşar Xəlilovu!
Tükü-tükdən seçən, hər incəliyi sezən unudulmaz Heydər Əliyev bunları görürdü, belə iş tərzindən məmnun idi, çünki işdə fədakarlıq onun özünün də bütün var olduğu müddətcə ən ali keyfiyyətlərindən biri idi.
...Xarici səfərlərə yola düşərkən mən çox zaman hava limanına Yaşar müəllimlə gedib onunla da qayıdardım.
Çünki o hava limanına öz maşını ilə gələr və dayanacaqda saxlardı.
Təyyardənə enən kimi də dərhal öz maşınına oturub birbaşa ... evinə yox, laboratoriyaya baş alardı ki, mühüm siyasi səfərə aid fotoların əks olunduğu lentləri aşkarlasın, fotoları çap etsin.
İndi hər şey asanlaşıb. Dünyanın istənilən nöqtəsindən istənilən fotonu internet qanadında göndərirsən, saniyələr ötməmiş lap qəzetin səhifəsinə qoyula bilir.
Yaşarın sənətdə, jurnalistikada olduğu günlərdə isə bunlar əlçatmaz arzu, fantastika kimi idi.
Texniki məhdudiyyətlərin əngəllədiyi operativliyi Yaşar Xəlilov kimi peşəsinə qəlbən vurğun, yüksək peşəkar olanlar məhz işə fədakarcasına can yandırmaqla yarada bilirdilər.
...İdman və siyasət fotoqraflığı ilk növbədə operativlik və dinamizim deməkdir.
Başqa sözlə, sənin bədii kadrlar qurmaq və tutmaq imkanın məhduddur.
Bəzən heç ürəyin istəyən kimi babat bir nöqtə taparaq şəkil çəkmək imkanın belə olmur.
Amma mütləq çəkməlisən və nəticəni də təcili ortaya qoymalısan.
Yaşarın yüksək peşəkarlığının bir sübutu da budur ki, ona ən dar macalda, iki daş arasında olanda belə bədii, təsirli, effektli anları əbədiləşdirmək xoşbəxtliyi də nəsib olub.
Və bu yerdə “xoşbəxtlik” sözünü elə gəlişi gözəl təşbih kimi qəbul etməyin.
Əsl sənətkar üçün xoşbəxtlik üzdən xırda görünən, amma fəlsəfəsi dərin olan belə ayrıntıların qovuşmasından yaranır.
...Yaşar Xəlilovu mənim nəzərimdə ucaldan və tarixi yükü olan bir ayrı cəhət də odur ki, bu qiymətli Azərbaycan sənətkarı XX əsrin sovet onillərində foto mühitimizdə sözü keçən, nüfuzu yüksək olan, arxalı, əhatəsi geniş və soyadları bizdən olmayanların arasında bütün qısqanclıqlara, kəskin rəqabətə, müqavimətlətə rəğmən inadla və büdrəmədən irəliləməyi, özünü təsdiq etməyi, parlamağı, uğurlar qazana-qazana ən birincilər sırasında yer almağı bacarmışdı.
Mətbuatın gücünü həssaslıqla duyan və böyük siyasətində həmin gücdən ustalıqla yararlanan rəhmətlik Ulu Öndərlə səfərlərdə adətən sabit jurnalist dəstəsi olardı.
İndi yaddaşımda fotolar sayrışır.
Yalnız Yaşarın çəkdikləru yox, həmin səfərlərd əsnasında başqalarının çəkdiyi və Yaşarla birlikdə olan fotolarımız.
Amerikda, Fransada, İngiltərədə, İranda, Mərakeşdə...
O fotolardan bir neçəsində üçümüz birgəyik.
İndi Azərtaca uğurla, ləyaqatələ, yüksək peşəkarlıqla rəhbərlik edən dostum Aslan Aslanov, əziz Yaşarımız və mən.
Yaşar üçün Azərtac doğma bir ünvün idi.
Və mən arzulayıram ki, Aslan həm dostumuzun xatirəsinə borcumuzun ifadəsi kimi, həm də foto tariximizin dəyərli bir xadiminin yaradıcılığının salnaməsi olaraq “Yaşar Xəlilov albomu”nun buraxılması nəcibliyini boynuna çəksin.
Dövlət arxivlərini, Yaşarın şəxsi arxivini, elə mənim kimi dost-tanışın arxivlərini araşdıraq. Yaşar Xəlilovun seçmə əsərlərindən ibarət bir kitab hazırlayaq.
Bu həm onun öz ömrünün tarixçəsi olacaq, həm də istedadlı fotoraf və jurnalist Yaşar Xəlilovun içərisindən keçib gəldiyi onillərin qoynundakı Azərbaycanın tarixi.
Ömür bitdi.
Dah heç vaxt əziz Yaşara sevimli Bakısına, Azərbaycana, ona məhrəm olanlara, bu işıqlı dünyaya gülümsər gözləri ilə baxmaq qismət olmayacaq.
Amma o elə bir irs yadigar qoyub gedib ki, bundan sonra çox-çox onillər, bəlkə də yüzillər boyu biz yurdumuza və onun tarixində qalan insanlara Yaşar Xəlilovun gözləri ilə baxmalı olacağıq.
Gözlər baxırsa, demək yaşayır!
Həmişə yaşayacaq Yaşarın adını ata-anası elə əvvəldən düz qoyubmış!
Rafael Hüseynov
28 iyun, 2018, Strasburq"
"Çağdaş Azərbaycan şərqşünaslığının patriarxlarından olan professor Xəlil Yusiflinin yaşının üstünə daha bir yaş gəlir.
İstəkli Xəlil müəllimin doğum gününü təbrik edir, ona hələ uzun illər davam edəcək sağlam, gümrah, əli qələmli, bəhrəli ömür arzulayıram!
Xəlil müəllim varlığı ilə Gəncənin elm mühitinə sanbal gətirən qiymətli bir alimdir.
Xəlil müəllimin bu gün də onillər öncəki kimi həvəs və ilhamla şərqşünaslıq cəbhəmizdə külüng çalmasını, yeni araşdırmalar aparmasını, təzə tərcümələr etməsini gördürkcə qəlbən fərəhlənir, sevinir, həm də qüssələnirəm.
Qiymətli bir qafilənin yaraq tökümü nə acı ki, tez başlandı və qəfilcə dərin boşluq yarandı.
Təəssüf hissi ilə bu gün şərqşünaslığımızdakı seçkinlərin azlığı barədə düşünür, orta əsrlər ədəbiyytaımızı və mədəniyyətimizi araşdıranlar sarıdan necə narahatedici bir qıtlığın ortya çıxmasının fikrini çəkirəm.
Axı belə deyildi!
Bizim 1950, 60, 70-ci illərdə çox güclü şərqçünaslarımız yetişmişdi.
Bu elm sahəsinə müstəsna diqqət yetirilən o vaxtkı Covet İttifaqında Azərbaycanın rəyi ilə hesablaşılan, səviyyəsinə etibar göstərilən, mənəm-mənəm deməyə qadir üstün bir şərqşünaslıq məktəbi vardı!
Bir-birindən ötkəm, bir-birinin bəhsinə daha artıq zəhmətə qatlaşmağa, daha ciddi və mükəmməl araşdırmalar aparmağa, daha dəyərli kitablar nəşr etdirməyə çalışan parlaq alimlər.
Mən hələ Əbdülkərim Əlizadə, Əkrəm Cəfər, Yusif Ziya Şirvani, Rəhim Sultanov, Mübariz Əlizadə, Həmid Araslı... kimi köhnə nəsil klassiklərimizi demirəm.
1960-70-80-ci illərin şərqşünaslıq elmi meydanında Rüstəm və Qəzənfər Əliyevlər, Əbülfəz Rəhimov və Tahir Məhərrəmov, Ağamir Quliyev və Əli Abbasov, Azadə Rüstəmova və Abbasəli Sarovlu, Əlyar Səfərli və Xəlil Yusifov... və neçə-neçə digərləri qaynar fəaliyyətdəydilər.
Mən Gəncədə Xəlil Yusifli və Sabir Əliyev kimi püxtə, kəlamı cilalı, qənaətləri mötəbər şərqşünaslarımızın varlığıilə ifixar duyurdum.
Xəlil müəllim böyük elm yolunu dahi Nizaminin tədqiqi ilə başlamışdı, onillərdir ki, elə əvvəlki sədaqəti ilə həmin müqəddəs, şərəfli, son dərəcə çətin və məsuliyyətli yoldadır.
Xəlil Yusifli yarım əsr əvvəl Nizamişünaslıqda kəsərli sözünü deyən xeyli yaxşı ailimimizdən biri idi.
İndi Xəlil səviyyəli, Nizaminin müdrik söz və fikir aləminə hürküsüz, inamla, bələdliklə, ali peşəkarlıqla daxil olmağa hazır, Nizamini ən müxtəlif həmlələrdən layiqli şəkildə qoruya biləcək, Nizami haqqında Nizamiyə və müasir dünya elmi tələblərinə yaraşan biçimdə əsərlər doğurmaq iqtidarında olan neçə nəfər şərqşünasımız, Nizamiçimiz var?
...Nə yazıq ki, o köhnə müəllimlərimin və dostlarımın az qala hamısı artıq xatirədir.
Ona görə də Xəlil müəllim bu gün mənimçün ikiqat, üçqat, beşqat əzizdir.
Həm özü olaraq, həm də o unudulmaz silahdaşlarının, məsləkdaşlarının yadigarı, onların üslubunu, səliqəsini, zabitəsini şərqşünaslığmızda qoruyub saxlayan əsl təbərrik alim kimi.
Daxili təmizliyi, saflığı, təmənnasızlığı, fədakarlığı, insanlığı və böyük alimliyi ilə Xəlil Yusifli əziz Gəncəmizin işığını, şəfqətini artıranlardandır.
Arzulayıram ki, hələ çox ad günlərini və yuvarlaq ildönümlərini Xəlil müəllimlə birgə bayram edək, onun yeni-yeni əsərlərinin mütaliəsindən feyziyab olaq!
Builki ad günü hələ sıradan olanlardandır. Sağlıq olsun, 2 il sonra 85 yaşınızın bayramını ağsaqqallığınızla bir Nizami ocağında -- Bakıda, Nizami muzeyində konfransla başlayıb digər Nizami ocağında, gözəl Gəncədə bir qədər də təntənəli başa vurarıq!
 "
"Ondan eşitməyi arzuladığım etiraf
Akif İslamzadənin 70 yaşına
Çoxdankı söhbətdir.
1980-ci illərin əvvəlləri idi. Emin Sabitoğlu “Bu gecə” mahnısını yenicə yazmışdı. İlk səslənişindəncə bu mahnı sevilmişdi. Çünki o melodiyada və həmin kövrək musiqiyə qovuşan sözlərdə əsl gecə həzinliyi, gecənin tənhalığında sevən bir insanın yaşadığı saf hisslər vardı.
Bu nəğmədən not-not məhəbbətin sevən insana verdiyi güc, inam, o biri yandan da ayrılığın, həsrətin könüldə yaratdğı xiffət, nisgil süzülürdü:
Fikrimdə aylı-ulduzlu asiman var bu gecə,
Qəlbimdə körpə quzutək bir ümman var bu gecə.
…Araza axma desəm mən, inan, axmaz bu gecə
Şimşəyə çaxma desəm mən, inan, çaxmaz bu gecə
Təkcə sən yoxsan, əzizim, bilir aləm bu gecə,
Neyçin olmadın de, ey yar, mənə həmdəm bu gecə?
Akif İslamzadə bu mahnının ilk ifaçısı deyildi. Yeni mahnı qəlbəyatan bir yapışıqda oxunmuşdu, radioda, televiziyada tez-tez səslənirdi və artıq bir neçə müğənninin repertuarında yer alırdı.
Və günlərin birində Akif İslamzadə də bu mahnını oxudu.
Yeni mahnı qıtlığı yox idi, 1980-ci illərin əvvəllərində Emin Sabitoğlu da, Oqtay Kazımov da, Elza İbrahimova da, Adil Bəbirov da, Oqtay Rəcəbov da… digərləri də yetərincə fəal idilər, yazıb-yaradırdılar və müğənnilərin başqasının artıq uğurla ifa etdiyi mahnıdansa yeni bəstələnmişlərə müraciət imkanı geniş idi.
Bütün bunlar belə ola-ola Akifin “Bu gecə”yə üz tutması səbəbsiz deyildi və niyəsini o vaxt özündən soruşmuşdum.
Aramızdakı söhbətlərdə yox, efirdə, verilişdə və həmin müsahibə də lent yazısında qalmaqdadır.
Cavab vermişdi ki, Zeynal Xəlilin kitabını vərəqləyirdim, artıq mahnıya çevrilmiş həmin şeirə rast gəldim. Sərlövhədən sonra yazılmışdı: “Füzulini oxuyarkən”.
Şairin bu qeydi Akifi tutur və mahnını da məhz Zeynal Xəlil misralarına Füzulinin eşq düşüncələrini qataraq ifa edir.
Nəticədə “Bu gücə”nin Akifə qədər olan ifalarından büsbütün fərqli bir oxu alındı.
Baxmayaraq ki, musiqi həmin musiqi, sözlər həmin sözlər idi.
Akifin gecəsi ayrı gecə idi…
Və nədirsə indi mənim də ürəyimdən keçdi ki, 2018-ci ilin avqustun 7-dən 8-nə keçən gecəsinin yarısında növbəti yuvarlaq ad gününün astanasında dayanan dostumuz Akif İslamzadə haqqında bir para düşüncələrimi bölüşüm.
Düz 70 il əvvəl bu saatlardamı, ya bir az sonramı, amma hər halda artıq başlanmış olan bu gün içərisində, 1948-ci ilin 8 avqustunda unudulmaz Sara xanım Qədimova övladını dünyaya gətirməyə hazırlaşırdı.
Uşaq doğmaq nə qədər ağır iş olsa da, hər halda Sara xanım bir qadın olaraq təbiətən buna hazır idi, balasını 9 ay bətnində daşımaqla bu yolun əziyyətini də dadmış, ana olmağın ağrısını da çəkmiş, sevincini də duymuşdu.
Çətin olan Akifin işi idi ki, sonra uzun onillər yaşamalı olacağı, hər yeni günü yeni suallarla dolu bu macəralı və cəfaçı dünyaya birinci dəfə gəlirdi.
“Birinci dəfə gəlirdi” deyimi sizə yöndəmsiz görünməsin.
Çünki Allah bu uşağa ayrı bir işıq bağışladığından onun daha sonralar dünyaya ikinci dəfə, üçüncü dəfə... neçənci dəfə də gəlməsi labüd idi.
Onu hətta heç birimizin olmayacağı gələcək zamanların içərisində də həmişə yaşadacaq solmaz oxularının hər birinin yarandığı gün, saat əslində Akifin hər dəfə yenidən dünyaya, həyata gəlməsi, təzə təvəllüdü idi.
O, 32 ildir ki, tək özü üçün oxuyur.
32 ildir ki, onun ifasında bizim eşitdiyimiz qabaqkı oxularıdır – köhnə lent yazıları...
Amma dünyaya oxumaq təyinatı ilə ezam edilən oxumaya bilməz və 32 ildir ki, Akif ürəyində oxuyur, yuxularında oxuyur və təbii ki, bizim dönə-dönə eşitidyimiz və doymadıqlarımızdan fərqli oxuyur.
Həm bir az biz eşidənlərə bənzəyən, amma həm də mütləq onlardan fərqlənən bir biçimdə oxuyur.
Ola bilsin ki, oxuduqlarının arasında heç son 30 ildən artıq müddətdə yaranan mahnılar yoxdur.
Çünki bu axır onillərdə say hesabı bəlkə də əvvəlki dövrlərin hamısında yarananalrın tolusundan da çox mahnılar qoşulsa da, aralarında uzun müddət yaşamalıları lap azdır.
Barmaqla sayılacaq qədər az!
Lakin axı Akifin hətta ən məlum, dönə-dönə oxunmuş mahnıları da tam yeni duyum və görüm bucağından təqdim etmək qeyri-adliyi də vardı.
Ola bilsin ki, bu son yeyin, qatmaqarışıq, nəsillərin, dəyərlərin dəyişdiyi onillərdə yaranmış və zahirən çox da cazibəli olamyan mahnıları da Akif oxumaqda davam etsəydi, elə canlandıracaqdı ki, dəfələrlə eşidib sən deyən əhəmiyyət vermərdiyimiz ayrı-ayrı mahnılar da bizi valeh edəcəkdi.
Kim bilir, kim bilir?!.
“Belə olsaydı, filan cür olardı” yozumu tarixin bəyənmədiyi və təqdir etmədiyi əsaslandırma üsuludur.
Mən gümana yox, olana arxalanıb fərz edirəm.
Emin Sabitoğlu Nigar Rəfibəylinin sözlərinə “Neyləyim”i 1960-cı illərdə bəstələmişdi, Gülağa Məmmədov həmin mahnını oxumuşdu, ansamblın müşayiəti ilə lentə də alınmışdı.
Azərbaycan Radiosunun səs xəzinəsində o lent qalır və 1960-70-ci illərdə Gülağanın efirə gedən konsertlərində də dəfələrlə səsləndirilib.
Hansınızın yadında qalıb, hansınızı diksindirib?
Heç birinizin xatirində deyil.
Belə əminliklə yazıram ona görə ki, çox illər öncə Azərbaycan radiosunun fonotekasında həmin mahnı ilə rastlaşıb tələsik bir maraqla dərhal dinləyəndən sonra görmüşdüm ki, bu yaşı az olmayan mahnıdan və ifadan xəbərsizmişəm.
Yəni hətta eşitmişəmsə belə, yanından ötmüşəmmiş, yaddaşıma köçürməmişəmmiş.
Məşədi İbadın “Tarix-i Nadir” söhbəti olmasın – bir belə musiqi içərisində ola-ola mən bilməyəndə adi dinləyici hardan biləydi.
Lakin artıq 1980-lərin lap başlanğıcında, Nigar xanımın bu dünyayala əbədi ayrılıq astanasında olduğu çağlarda həmin mahnını Akif İslamzadə oxudu və büsbütün təkrarsız bir gözəllik aləmi ilə üz-üzə qaldıq.
Sonra neçələri hətta Akifin boğazlarını, xallarını təkaralayaraq oxumağa cəhd etdi.
O cürə alınmdaı.
Təxminən Akiflə eyni vaxtlarda estradamıza gəlmiş və eyni illərin sevilən müğənnilərindən olmuş, bal kimi şirin səsi birbaşa ruha axan və nə acı ki, insafsızca erkən itirdiyimiz dostumuz Hüseynağa Hadıyevə bir toy məclisində Akifin oxuduğu mahnını ifa etməsi sifariş veriləndə xahiş edənlərin qəlbinə dəymədən çox tutarlı bir səbəb gətirərək imtina etmişdi.
Hüseynağa bir tərəfdən Akif İslamzadə yaradıcılığına rəğbəti və qiymətini əks etdirən, digər yandan da yüksək təvazönün və alicənab peşəkarlığın ifadəsi olan sözlər demişdi: “Axı Akifdən aldığınız ləzzəti mən sizə verə bilməyəcəyəm!”.
Akif 1970-ci illərin əvvəllərində Rəşid Behbudovun Mahnı Teatrında oxumağa başlayanda, ilk xarici səfərlərinə çıxanda mən tələbə idim.
1976-cı ildə isə yenə tələbə ola-ola artıq mən Azərbaycan Radiosunda 2 il idi ki “Axşam görüşləri” verilişini hazırlayırdım və həmin il Akif İslamzadə Televiziya və Radio Verilişləri Komitəsində Tofiq Əhmədovun rəhbərlik etdiyi orkestrdə solist kimi fəaliyyətə başlamışdı.
“Axşam görüşlər”ində o vaxt mənim daimi rubrikalarımdan biri belə adlanırdı: “Bu adı yadda saxlayın”.
Akif haqqında hazırladığım ilk veriliş, onunla radiodakı ən birinci müsahibəmiz də elə həmin rubrika altında səslənmişdi.
O vaxt hələ Akifin vur-tut 2-3 lent yazısı vardı və zənnimcə, bu onun Azərbaycan dinləyicisinə bir veriliş çərçivəsində ilk təqdimatı idi.
İllər ötdü və hamı inandı ki, həqiqətən bu adı, bu səsi, bu ifanı yadda saxlamağa, sevməyə dəyərmiş!
Akif sənətə gələndə Azərbaycan estradasının Rəşid Behbudov, Şövkət Ələkbərova, Mizrə Babayev, Gülağa Məmmədov, Oqtay Ağayev, Flora Kəroimova və neçə başqa zirvə sənətkarı vardı.
Bir çox məşhur mahnıların üstündə də onların səs möhürü.
Akif İslamzadə gəldi və heç kəsə bənzəmədi.
Elə lap ilk yazılarından olan, ona qədər min dəfələrlə oxunmuş “Aman ovçu”nu heç kəsə oxşamayan, qulaqların alışmadığı, amma həm də son dərəcə çağdaş və əyənimli təsir bağışlayan bir şəkildə ifa etməsi ilə anlatdı və bəyan etdi ki, gəlmişəm, məni qəbul etməyə, məni sevməyə hazır olun.
Geniş dinləyici kütləsi onu sevdi, həmin məhəbbət və rəğbət bu gün də davam edir və maraqlısı odur ki, müasiri olan zirvə sənətkarlar da Akifi elə əvvəldən tanıdılar(!), yolunu təzə başlayan gənc kimi deyil, sənətkar(!) olaraq etiraf etdilər.
Akif 38 yaşına qədər oxuya bildi.
Möhlət bu qədər imiş.
Bu gözəlliyin yeni bəhrələrindən zövq almaqçün ayrılmış zamanımız bu qədərmiş.
...1987-ci il idi, Akif artıq 1 il idi ki, səsini itirmişdi.
Mənim Hüseyn Cavid haqqındakı “Vaxtdan uca” kitabım yeni çadan çıxmışdı.
Bir axşam o kitab münasibətiylə Akifin böyük qardaşı, Tibb Universitetinin müəllimi professor Faiq İslamzadə bizə qonaqlıq verirdi.
İllər irəlilədikcə Akif bu səs itkisinə asta-asta alışdı, taleyi ilə barışdı. Amma o vaxt hər şey hələ lap təzə-təzə olduğuna görə sarsıntı, həyacan, nigaranlıq dəhşətli dərəcədə çox idi.
O günlərdə bir dəfə Akif mənə söylədi ki, qorxuram dəli olam.
Niyəsini soruşdum.
Dedi ki, o qədər fikir eləyirəm, bir də ayılıram ki, özüm özümlə danışıram.
Zarafata saldım ki, bu lap əladır. Axmaq adamla, səviyyəsizlərlə danışmaqdansa, özünlə nə qədər çox danışsan, o qədər yaxşıdır.
Gülüşdük, sonralar Akif bu sözümü tez-tez iqtibas gətirərdi.
1987-ci ilin həmin o birgə əyləşdiyimiz, yeyib-içdiyimiz, zahirən əyləndiyimiz, amma hamımızın içərimizdə Akifə görə bir dərin narahatlığın, səksəkənin çırpındığı çağlarda (Moskvada hətta o vaxt ona boğazında xərçəng olması hökmünü də vermişdilər) bir düşüncəmi də dilə gətirmişdim və aradan çox illər ötsə də, həmin qənaətimdə qalıram.
Musiqi mənə görə Allahın dilidir, Pərvərdigarın özünüifadə yollarından biridir.
Ona görə bunca ilahi təbiətli, bunca ümumbəşəridir.
O vaxt Akiflə bu inamımı bölüşmüşdüm ki, insanla Tanrı arasında sirr var. Yardılışın sirri, Allahın varlığının sirri, Ruhun sirri.
Ruh nə olan sehrdirsə, Allah hətta istəkli elçisi Məhəmməd Peyğəmbərə də buyurub ki, səndən ruh haqqında soruşulanda de ki, mənə bu barədə çox bilgi verilməyib.
İnsan dünyaya gəlir, yaşayır və hərəyə bir yaşda, ömrünün hanısa mərhələsində, hansısa anda yəqin ki, Xaliqin, xilqətin hansısa gizlinləri əyan olmaq məqamına yetişir.
Bunlar elə sirlərdir ki, onu sağlar bilə bilməz.
Və həmin andaca şahid aradan götürülür, ömür bitir.
Və indiyədək Ordan – həyatdan o yana nə aləmlər olduğundan bu taya sirr gətirən, Ali Məxfiliyi açan bircə nəfərə belə rast gəlinməyib.
Və olmayacaq da!
Olsa, bütövlükdə həyat, dünya özü bitər.
(Bu gəzişmələrim qocafəndi fəlsəfəçilik sayılmasın. Oxşar düşüncələri məndən min qat ağıllı bir çoxları da daha əvvəllərdə ürəklərindən keçiriblər.
Yer üzünün ən dahi başlarından olan filosof, riyaziyyatçı, fizik, ədib... Ömər Xəyyam Nişaburi dünyaya Akifdən 900 il əvvəl gəlmişdi -- 1048-ci ildə.
İndi 970 yaşındadır və onu bu sinnində diri saxlayan bir GÜC də misilsiz rübailəridir. Dünya insanının dilindən düşməyən o dördlüklər sırasının əvvəlində başqa bir çox rübailərdən fərqli olaraq Xəyyamın qələmindən çıxması adətən tərəddüd doğurmayan bu şeir gəlir:
Əsrar-e əzəlra nə to dani yo nə mən,
Vin hərf-e moəmma nə to xani yo, nə mən.
Həst əz pəs-e pərde qoftequ-ye mən o to,
Çon pərdə bər oftəd nə to mani yo, nə mən.
Qulağınızda bu rübainin əslindəki ahəng itməsin deyə sətri yox, bədii tərcüməsini edirəm:
Əzəlin sirri nədir? Bilməyirik nə sən, nə mən,
O müəmmalı sözə çatmayırıq nə mən, nə sən.
Sanasan pərdə dalındandı bizim söhbətimiz,
Elə ki pərdə gedər, yox olarıq biz də həmən.
Məhz belə!
Ali Gizlinə, Açılmaz Mübhəmə lap çathaçatda Son yetişir!).
Bəlkə Akif də getməliymiş, amma Allah onu səsinə bağışlayıb?!
Bəlkə Akif oxusu ilə, səsi ilə elə əsrarəngiz bir qata çatmağa, Xudanın musiqidəki dilinin bizlərə bilinməz elə qatına çatmağa yaxın imiş ki, ora yasaq ərazidir, bəni- adəmin ola yolu qapalıdır?
Mərhəmətli Allah o anacan yaratdığı gözəlliklərə görə Akifin canına dəyməyib, səsini alıb.
“Oxumaq bura qədər idi, yaşamaqda davam et!”
Bu ehtimalımı Akifə 31 il əvvəl, onun ömrünün 40-cı ilinin ilk aylarında demişdim, “yaşa, ömürdən, hər yeni gündən zövq al” söyləmişdim və indi 70-nin tamam olduğu gündə də təkrarlayıram.
Bu düşüncənin həqiqətinə inansan, yaşamaq nəinki asanlaşır, hətta ömrü məmnunluqla, dilində şükrlərlə davam etdirirsən.
...Dünya möcüzələrlə dolu dünyadır, dünyanın, insanın özü elə möcüzədir.
Bizim çox dəyərli bir ədəbiyyatşünas alimimiz vardı. Filologiya elmləri doktoru, professor Arif Məmmədov.
1970-80-ci illərdə Üzeyir Hacıbəyli adına Azərbaycan Dövlət konservatoriyasında işləyirdi, kafedra müdiri idi.
Konservartoriya işləməsi səbəbsiz deildi. Çünki o filoloq olmaqdan savayı, həm də musiqiçi idi. Uşaqlıq, yeniyetməlik illərində son dərəcə şaqraq, məlahətli səsi olan müğənni imiş və hər kəs onu sabahın ən üstün xanəndələrindən, müğənnilərindən biri kimi təsəvvür edirmiş. Lakin deyilənə görə kimsə paxıllıqdanmı, düşmənçilikdənmi, ona sürmə içirtmişdi, gül kimi səsi batmışdı. Ona görə də üz tutmuşdu ədəbiyyata. Ancaq musiqidən də biryolluq ayrılmamışdı, vaxtaşırı ayrı-ayrı nəşrlərdə muğam sənətimiz, ifaçılığın çeşidli problemləri ilə bağlı məqalələrlə ilə çıxış edirdi.
1981-ci ildə Arif müəllimlə onun gənclik səsi haqqında söhbət edirdik və qayıtdım ki, heyif, valınız, lent yazınız qalmayıb, çox istərdim biləm oxu yolunuz, üslubunuz necə olub.
Gülümsünərək bir etiraf etdi.
Söylədi ki, bir neçə ildir səsi açılıb, oxuya da bilər, amma artıq artıq gecdir, yaş o yaş deyil.
Neçə gün onu yola gətirməkçün inadlı təzyiqlər göstərdim ki, axı kim deyir çıxın konsertlər verin.
Radionun səsyazma evində vaxt alım, studiyada yer götürüm, oxularınızdan yazaq, qalsın.
Arif müəllimin yaxşı tar çalmağı da vardı.
Qızı fortepianoda çaldı, Arif müəllim həm bir neçə parça muğam, həm mahnılar ifa etdi.
Nə qədər gözəl, nə qədər şirin! Valeh oldum!
Yazdıq, veriliş hazırladım.
Danışıqlarımızı da oxuları, çalğıları bəzədi.
Çoxdandır ki, Arif müəllim həyatda yoxdur, lakin həmin yadigar səslər qalır.
Allahın işlərini nə bilmək olar!
Bəlkə ən ağlasığmaz olan da baş verdi, bəlkə elə günlərin birində Akif də etiraf etdi ki, səsim açılıb, amma artıq gecdir, oxumağım düz olmaz.
Və bəlkə bu şaddan şad xəbəri eşidincə mən də Akifi vadar etdim ki, hamı üçün yox, elə lap cavanlıq vaxtlarında, türk estradasının məşhur mahnılarını ən yaxın dostlar arasında oxuduğu sayaq özümüzçün oxusun, yazaq, qalsın...
Nə bilmək olar, nə bilmək olar!..
YAŞIN MÜBARƏK AKİF!
Bizə bağışladığın tükənməz həzzə, bu xalqla həmişəlik qalacaq yaratdıqlarına görə sağ ol!
“Sağ ol!” deyişinin bütün mənalarında!
""Sağ ol"" isə həm ""var ol"" deməkdir, həm ""sağlam ömür sür"" anlamındadır, həm də minnətdarlıqdır.
Bir sözlə - YAŞA!
8 avqust, 2018"
"Yaxın adamı neçə il dindirməsən o dönüb yad ola bilər?
Doğma bir kəsin halından nə müddət xəbər tutmasan, ona neçə əsr laqeyd qalsan izləri, soraqları itər?
Nəbzi məhəbbətlə vuran, misralarında istəkli bir insandan ayrılığın xiffəti, təzə görüşə səbirsiz ümid, könlünü verdiyi gözəli bütün gözəllərdən daha gözəl saymaq kimi sadəlövh, amma qəti inam çırpınan bu şeirdəki duyğulara solmayan təzəlik, köhnəlməzlik xasdırsa da, bu parça, əslində, xeyli qocadır.
Şirvanın hansısa aylı-ulduzlu bir yuxusuz gecəsində bu qəzəl böyük şairimiz Fələkinin qələmində doğulub.
Rüxün zülfün, ləbin çeşmin, xət ü xalın sənin, dildar
Alıb səbrim, gedib huşum, itib eyşim, nə iştah var.
Mənə qismət qəmin dərdin, nəsibim hicrinin dağı,
Başım küllü, ürək yanmış, əlim bomboş, gözüm ağlar.
Könüldə canda, ey yarım, yükün bu bitməz hicranın,
Nə müddətcə çəkim səncə, qalım giryan, olum bimar?
Gözümdən nur, bədəndən qan, gedib şadlıq, solub ilham,
Oçağdan ki, cüda düşdük, məni möhnət edibdir xar.

XII yüzildə. Azərbaycan ədəbiyyatı və mədəniyyətinin qızıl dövründə. O zamanda ki, Nizami Gəncəvi, Xaqani Şirvani, Məhsəti Gəncəvi kimi parlaq şeir günəşlərinin dörd bir yanında neçə-neçə nəhəng ulduz bərq vururdu – Nizam Təbrizi, Qasım Gəncəvi, Mücirəddin Beyləqani, Qivami Mütərrizi, Qiyasəddin Şirvani, Nərgizi Marağayi…
O günəşlərin möhtəşəmliyi bu ulduzların güclü işığını sanki azaldıb, elə öz əsrləri içərisində də bunlar layiq olduqları gerçək böyüklüyə uyğun qavranmayıblar.
Nə etməli ki, dahilər əsrinin övladı olmağın istedad sahiblərinə belə soyuqluğu da qaçılmazdır. Səni sən edən də həmin dövr olur, səndən nəyisə əsirgəyən də həmin çağ.
Bəs dövr dəyişəndən, vaxtın sonrakı yüksəklərindən böyüklükləri aydınca seziləndən sonra niyə bu qəbil ulduzların öz mühitlərində yetərincə almadıqları qiymət yenə onlardan əsirgənib?
Var-dövlət bol olanda onu çöləmi tökərlər, ona biganəmi baxarlar? Axı Allah israfçılığı, bərəkətin qədrini bilməməyi günah sayır!
Uşaqlığımızda bizi öyrətmişdilər ki, gördün yerə çörək tikəsi düşüb, dərhal götür, öp, gözünə sürt, sonra hündür bir yerə qoy. Bunu uşaqlıq illəri İkinci dünya müharibəsinin qəhətliyi əyyamlarına təsadüf etmiş, bir doyumluq çörək tapmayanda jmıx da yeməyə vadar qalmış, dualarında “Tanrı heç kəsi əppəklə imtahana çəkməsin” alxışı əskik olmayan valideynlərimiz öyrətmişdi bizə.
Babalardan miras qalan Sözümüz də belədir. O Sözü və həmin Sözü Yaratmışları da əzizləməli, ağırlamalıyıq. Diqqətdən iraq düşənlərini gözümüzün üstünə, bağrımızın başına qaldırmalıyıq.
Vidayə olmadı imkan, gözəl yarımdan ayrıldım,
Qəmilə dərdə yar oldum, vəfadarımdan ayrıldım.
Mən ondan ayrılan dəmdə dözərdim möhnətə, dərdə,
Bu gün yalnız dözümdən yox, bütün varımdan ayrıldım.
Könül ağlar, fəqan eylər, fələk rəhm eyləməz əsla,
Sənin tək şadlığa, eyşə səbəbkarımdan ayrıldım.
Bu şeir də Fələki Şirvanidən saxlancdır.
Əsli farscadır. Bu və eləcə də Fələkinin əlimizə natamam halda gəlib çatmış ədəbi yatırının, demək olar ki, hamısı o çağın işlək şeir dili farscadadır.
1941-ci ildə Nizaminin anadan olmasının 800 illiyinin təntənəylə qeyd ediləcəyi ərəfələrdə görülən savab işlərdən biri də bu olur ki, gəncəli dahinin müasiri olmuş azərbaycanlı şairlərin də əsərlərindən ibarət bir toplu buraxılması nəzərdə tutulur. Elə həmin çərçivədə ilk dəfə olaraq Əbül-Üla Gəncəvinin, Qivami Mütərrizinin, İzzəddin Şirvaninin, Mücirəddin Beyləqaninin… əlyazmalara qısılıb uyuyan şeirləri ana dilimizə çevrilir və xalqla görüşə gəlir. Fələki onlardan biriydi. 1940-cı ildə Fələkini ilk dindirib onu dilimizdə danışdıran Əliağa Vahid olmuşdu. Vur-tut 5-6 kiçik parça. Mənbələrsə Fələkinin zəngin bir ədəbi mirası olduğunu təsdiqləyir.
Məşhur söz sərrafı və təzkirəçi Şəmsəddin Sami bəy 1896-cı ildə İstanbulda nəşr edilmiş “Qamus ul-əlam”ında Fələkinin mükəmməl bir “Divan”ının varlığından xəbər verirdi. Ondan düz 200 il əvvəlsə – 1696-cı ildə fransız araşdırıcısı M.D`Erbelo “Şərq kitabxanası, yaxud universal lüğət” ünvanlı kitabında Fələki irsinin 14 min beyt olduğuna şəhadət verirdi.
İndiyəcən dünyanın əlyazma xəzinələrində həmin irsin axtarışına çıxmamışıq. Pərakəndə yox, məqsədyönlü, səmtlənmiş ciddi arama niyyətindən söz gedir. Axtarsaydıq, tapardıq. Amma hər halda şairin bugünə bəlli olan 2 min beyt civarındakı irsi də ayrıca bir kitab ola bilərdi. Ə.Vahidin 1940-cı ildə etdiyi bir neçə tərcümədən sonra təzədən Fələkiyə qayıtmaq, onun yadigarlarını ayrıca bir şeir məcmuəsinə çevirərək hamınınkı etmək yada düşməyib.
1981-ci ildə Azərbaycan televiziyasında Fələkiylə bağlı veriliş hazırlayırdım. Xanəndə Hacıbaba Hüseynovdan xahiş elədim ki, muğam üstündə bir-iki şeir oxusun. Amma Vahiddə cəmi bircə qəzəlin bütöv tərcüməsi vardı, qalanlar yarımçıq parçalardı. Hacıbaba ustadın təkidiylə daha 2 qəzəli onun muğam üstündə oxuması, bir neçə rübai və qəsidəni isə aktyorların səsləndirməsi üçün çevirdim. Tarzən Sərvər İbrahimovun, kamançaçı Elman Bədəlovun müşayiətilə həmin qəzəlləri Hacıbaba müəllim özünəməxsus məlahətlə ifa etdi. Heyif ki, ovaxtkı bir çox başqa verilişlər kimi, bu veriliş də canlı yayımlandığından, fondda qalmadı. Amma dostlar mənim xahişimlə verilişin səsini ev maqnitofonuna yazmışdılar və o lenti dəyərli yadigar kimi indi də saxlayır, hərdən ləzzət, həm də itirdiyimiz sənətçiləri həsrətlə anaraq dinləyirəm.
Və həmin çəkilişdən 10 il sonra o hadisəni Hacıbaba müəllim gözlənilməz bir məkanda ustadına hesabat verirmiş kimi yada salmışdı. Hacıbaba Hüseynov haqqında Azərbaycantelefilmin xətti ilə “Ocaq başı” filmini çəkirdik. Epizodlardan biri Şamaxıda Seyid Əzimin qəbri üstündə lentə alınırdı. O çəkiliş anınacan 70 yaşlı Hacıbaba ustad ömrü boyu Bakıdan, Abşerondan kənara çıxmamışdı (necə ki, 70-ə yetişənəcən filarmoniya səhnəsinə də yolu kilidli olmuşdu) və nə qədər qəribə olsa da, Şamaxıya gəlişi həyatındakı ilk uzun və uzaq səfəri idi (sonra yol açıldı elə bil, tezliklə Kərbəlaya da getdi, Fransada da oldu…).
Pərəstiş etdiyi, müqəddəs bildiyi Seyid Əzimin məzarına çatan kimi ətrafındakı böyük dəstə adamı – çəkilişçiləri, yol yoldaşlarını, rayonda ona qoşulmuş həvəskarları büsbütün unudaraq Hacıbaba müəllim öz dünyasına qapıldı, əvvəlcə əzan verdi, sonra ustadıyla diri adamla söhbət edirmiş təki danışmağa başladı, minnətdarlıq etdi, “sənin qəzəllərini oxuyub, sənin çörəyini yeyirəm” deyərək halallıq istədi, hamımızı duyğulandıran, riqqətə gətirən sözlərinin içində Fələkinin də adını çəkdi: “Ağa, yəqin elə səninlə bu məzarlıqda yatan həmşəhərlin Fələkini mən 10 il əvvəl ilk dəfə tanıdım, ilk dəfə oxudum, elə bildim heç kim onu tanımır, amma sənin “Təzkirə”ni açanda gördüm ona “mövlana” deyirsən”, gördüm şeirlərini yığmısan, gördüm ona necə yüksək qiymət verirsən, ağladım. Camaat bizə “ustad” deyir, sən bilənin yüzdə birini bilmirikmiş, sən qiymət verdiklərinin çoxundan bixəbərikmiş. Cahilliyimizi bağışla, ağa”.
Muğam sənətimizin son klassiki Hacıbaba Hüseynov 4-cü sinfə qədər təhsil almışdı. Amma fitrətən ona töhfə edilmiş daxili zənginlik, oxuyub-öyrənmək yanğısı sayəsində çox biliklərə vaqif olmuşdu və artıq ömrün ixtiyar çağında qüdrətli bir şairimizi tanımalı olub vaxtında tanımadığı üçün keçirdiyi xəcalət hissini etiraf edirdi, bu bilməzliyinə görə öz vicdanı və mənəvi müəllimi qarşısında üzrxahlıq edirdi.
Mən günahı tanımayanlarda yox, tanıtmalı olanlarda görürəm.
Fələki haqqında indiyəcən yazılmış əsərlərin ən əhəmiyyətlisi 1929-cu ildə ortaya çıxıb. 1929-cu ildən sonra ondan yaxşısını yaza bilməmişiksə, bunun özü çox pisdir. Məsələnin daha qəmli tərəfi odur ki, həmin kitab Bakıda yox, Londonda nəşr edilib və əsəri azərbaycanlı yox, Hadi Həsən adlı bir əcnəbi alim meydana gətirib. Azərbaycanın, Şamaxının üzünü görməmiş həmin xarici alim Hadi Həsən 1929-cu ildəki “Fələki Şirvaninin dövrü, həyatı və əsərləri” adlı ikicildliyindən sonra 1950-ci ildə şairin yeni əldə etdiyi nadir bir “Divan”ı barəsində tədqiqatını, 1958-ci ildə isə Fələki irsi ilə bağlı təzə müşahidə və kəşflərini əhatə edən yazılarını elmi dövriyyəyə gətirir.
1967-ci ildə Tehranda Taheri Şəhab Fələkinin 30 qəsidə, 1 həbsiyyə, 3 tərkibbənd, 10 qəzəl tikəsi, 10 rübai, 7 qitə və daha 4 kiçik mənzumədən ibarət farsca “Divan”ını buraxır. Bunun da hamısı deyil, lap yarısı tərcümə edilsəydi, azərbaycanlıların kitab rəflərində ayrıca Fələki də olardı. Edilməyib. Belə hiss olunur ki, hələ heç növbədə də deyil.
1980-ci illərdə Fələkidən etdiyim tərcümələrə indi bu yazı üçün daha bir neçəsini artırdım. Lakin bununla yara sağalmır axı.
Canan eləməz əsla, əsla eləməz canan,
Şadan ürəyim bir dəm, bir dəm ürəyim şadan.
Hicranı yaxar qəlbi, qəlbi yaxar hicranı,
Yüz can gətirər vəsli, vəsli gətirər yüz can.
Dərdlər yetişər yardan, yardan yetişər dərdlər,
Dərman dilərəm ondan, ondan dilərəm dərman.
Gülşən bəzənər ondan, ondan bəzənər gülşən,
İnsan bu sayaq olmaz, olmaz bu sayaq insan.
Fələkinin çılğın ruhu bu musiqili, hər misrasının yarıdan sonra sözlərin əks sıralanması ilə xüsusi ahəng yaratdığı qəzəldə aşkarca sezilməkdədir.
Həmişə cavan – 39 yaşında qalacaq Fələkinin gərək bütün şeirləri bu cür öz dilimizdə danışa!
XV əsr təzkirəçisi Dövlətşah Səmərqəndi xəbər verir ki, Fələkinin “Divan”ını Teymurləngin nəvəsi, hökmdarlığından savayı həm də astronom, ensiklopedik biliklərə malik alim olmuş Uluq bəyə (1394-1449) təqdim edəndə şeirləri oxuyub bəyəndi, amma təəccübünü də gizlətmədi: “Qəribə təxəllüsü var. Yaxşı bir şey vəd edən əlamət yoxdur bu təxəllüsdə”.
Fələkinin yaşayışından, taleyindən xəbərsiz ola-ola dərin Uluq bəy şairin gödək ömrünün çalxantılarını onun şeirləri ilə ilk ünsiyyətdəncə tuta bilmişdi.
İş ondadır ki, şairin təxəllüsünü eşidənlərin ilk ağlına gələn “fələk” sözünün “səma, göy” mənası olur. Ancaq “fələk” kəlməsinin başqa anlamları da var. Orta çağ Şərq mədrəsələrində tənbəl, ya dəcəl şagirdləri cəzalandıranda ayaqlarını falaqqaya salıb döydükləri çubuğa da “fələk” deyirdilər.
“Fələk” sözünün bir açması da “gəmi” deməkdir.
Tale Fələkiyə istedadı səxavətlə bağışladığı kimi, dərd-bəlanı da axın-axın qismət etdi. Bəxtin və zəmanənin çubuqları onu çox döyəclədi.
Amma Fələki bu təxəllüsü ömrünün sonrakı acılarını irəlicədən duyaraq qəbul etməmişdi.
Əmin Əhməd Razinin “Həft iqlim”, Lütfəli bəy Azərin “Atəşkədə”, Rzaqulu xan Hidayətin “Məcmə ül-füsəha” və digər təzkirələrdən damla-damla toplanan bilgiləri qovuşduranda şairin kimliyi bəlli olur: adı Məhəmməd Mömin, ləqəbi Nəcməddin, künyəsi Əbu-n-Nizam, təxəllüsü Fələki.
O, 1126-cı ildə dünyaya gəlmiş, 1165-də vəfat etmişdir.
Təxəllüsü ilə bağlı təzkirələrin anlatdığı budur ki, yeniyetmə ikən bir münəccim qızına bənd olur, qızı tez-tez görməyin xatirinə həmin alimə şagird durur. Sevda baş tutmasa da, şairə bu təxəllüs yadigar qalır. Nücum elmində əldə etdiyi mükəmməl biliklər əsasında isə, yenə qaynaqların təsdiqinə görə, xüsusi risalə də yazır. Öz şeirlərinin verdiyi işarələrə və orta əsr salnaməçilərinin çatdırdığı məlumatlara görə, Fələki yalnız nücuma –astrologiyaya deyil, dövrünün daha 9 elminə kamil şəkildə bələdmiş.
Bir-birini təkrarlayan bir çox mənbələr, o sıradan ilklərdən biri olaraq Şeyx Azərin (vəfatı 1490) XV əsrdən qalan “Cəvahir əl-əsrar”ı Fələkinin Xaqaniylə dost olduğunu, Əbül-Üla Gəncəvidən eyni vaxtda dərs aldıqlarını yazır. Və iki dostun arasına eşq girir. Əbül-Üla Fələkinin də gözü düşən qızını Xaqaniyə nişanlayır. Pəjmürdə Fələkinin ürəyini almaqçün isə Əbül-Üla ona 20 min dirhəm verərək: “Sən bu pula mənim qızımdan da qat-qat gözəl olan 50 türk kəniz ala bilərsən”, – deyir.
Bu əhvalatı həm təzkirələrdən oxumuş, həm də Şamaxıda dillərdə dolaşan bir rəvayət olaraq eşitmiş Seyid Əzim “Təzkirə”sində Xaqaniylə Fələkinin sevgi çəkişməsinin sonluğunu belə təsvir edir: “Fələki şərməndə olub, haman məbləği qəbul eyləməyib, ustadın əlindən öpüb, hüzurundan mürəxxəs oldu”.
Ürəyindəki fırtınanı üzə çıxarmayaraq ustadın hüzurundan nəzakətlə mürəxxəs olmaq mümkündür, amma könüldəki sevda atəşindən qurtulmaq nə çətin!
Vəslinlə həmdəm olmağa imkanım olmasa,
Bir ayrı kəs bu dünyada dildarım olmasın.
Sordun ki, məndən ayrı nə cürsən? Eşit, deyim:
Bir gündəyəm ki, heç belə əğyarım olmasın.
Çatmaq, gülüm, sənə, nə edim, qismət olmadı,
Səndən kənarda bağ ilə gülzarım olmasın.
Xar eylədin, fələk, Fələki düşdü möhnətə,
Baxsam əgər sənin üzünə, arım olmasın.
Sevgi oxları daşa dəyənəcən də Fələki fələklərlə həmsöhbət idi. Amma o hələ göylərin dərinlərindəki gizlinləri axtarırdı, səyyarələrin yerdəkilərə bəlli olmayan əsrarını araşdırırdı, gecələr uzunu göz-gözə olduğu ulduzlarla elmin qəliz dilində həsb-hal edirdi. Eşq onu bərkə-boşa salandan sonra şeirlərinə bir kədər dumanı endi və Fələki fələkləri də ayrı cür görməyə, fələklərlə başqa tərzdə danışmağa başladı. Əvvəl nücumçu Fələki üçün göylər bir kitab idisə, fələklər onunçün axtardığı mübhəm sualların cavabları, gizlənmiş vərəqlər kimiydisə, indi asiman onunçün qəzavü qədər lövhəsi, şikayət yeri oldu. Dünənəcən fələklərlə oynayan Fələki indi fələkləri ləkəli iqbal aynası sayaraq göylərdən giley-güzara, ahu zara başladı:
Nə xeyri var çəkəm eşqin qəmini dünyada mən,
Hə fələklər uyuşur bu Fələkiylə, nə də sən.
Həyatın hələ yalnız müqəddiməsi yaşanırdı, Fələkiyə isə ömür artıq sona yaxınlaşan kimi görünürdü:
Arzum bu idi ki, səndən alım kam,
Ömür tamam oldu, tapmadım aram.
Məni bədnam etdin, vəslə yetmədim,
Eyvah, qisasımı almasa əyyam!
Amma qarşıda həyatın hələ daha sərt üzləri, daha sancılı büdrəmələri vardı.
Fələkini başqa bir sevgili – saray cəzb edirdi…
Orta çağda saray şairə lazım idi. Və əlbəttə ki, üstün düşüncəli alimlər, qüdrətli sənət adamları da saraya gərək idi. Ağıl və istedad sahiblərinin saraya gərək olmasının məntiqi sadədir. Saraydakı əli qələmli insanlar dövlətin, məmləkətin və hökmdarın qüdrətini möhkəmlədən, şöhrətini artıran, tarixdə qalışını təmin edən vasitələr idi və sənətkarları saraya yığan, onlara nəvaziş göstərən taxt-tac sahibləri, təbii ki, nə etdiklərini, niyə etdiklərini yaxşı anlayırdılar. Amma qələm sahiblərinə saray bəlkə onların saraya lazım olduğundan da çox gərək idi.
Özünütəsdiq, tanınma, məmləkətdən uzaqlarda da şöhrətlənmək üçün sarayın himayəsinə, maddi dayağına ehtiyac böyük idi. Məhz sarayın yaratdığı imkan sayəsində gününə görə böyük vəsait tələb edən bahalı umacaqları – şairin, alimin əsərlərinin gözəl xətlə, yaxşı kağızda yazılması, miniatürlənməsi, naxışlanması, üzünün köçürülərək nüsxələnməsi, cildlənməsi, digər ölkələrin xəzinələrinə qiymətli hədiyyələr kimi göndərilməsi, başqa sözlə, əsərin coğrafiyasının genişlənməsi təmin oluna bilirdi.
Dünya əvəz-əvəz dünyasıydı. Qurban verməsən, qazana bilmirdin (bəlkə indi o cür deyil?!). Sən yazdığın qəsidələrdə qayğıkeşin olan hökmdarı mədh edirdin, hansısa məsnəvini onun adına bağışlayırdın, müqabilində bütün başqa əsərlərinin səndən sonra əsrlərcə yaşamasına da zəmin yaratmış olurdun. Şəksiz, həmin XII əsrdə də, ondan əvvəl və sonra da saraya gedib çıxa bilməmiş, ya bunu istəməmiş onlarla, yüzlərlə yetkin şairlər, alimlər, nəqqaşlar, musiqiçilər varmış.
Onların yalnız kiçik bir qisminin, maddi imkanları az-çox babat olanlarının, əsərlərini köçürtdürüb yaymaq imkanına malik olan barmaqla sayılacaq qədər az bir hissəsinin doğurduqlarından nələrsə indiyəcən hifz edilib, adları da əsərləriylə birgə salamat qalıb. Əksəriyyəti isə, nə yazıq ki, tarixin dünənində qayıdışsız əriyərək qeyb olub. Əvəzində sarayla bu və ya digər dərəcədə bağlı olan hətta bir çox ortabab şairlərin belə əsərləri tarixin uzun və dolanbac yollarını xətərsiz qət etməyə müvəffəq olub.
Saraya gedib çıxmaq, hökmdar diqqətiylə şərəflənmək asan iş deyildi. Sarayda bu sahəyə nəzarət edən məmurlar hər yeni gələnə, xüsusən namizəd istedadlıdırsa, rəqib gözü ilə baxırdılar, belələrinin dərbara aparan yollarını qapatmaqçün dəridən-qabıqdan çıxırdılar, saraya gəlib düşənlərə də daha məkrlilər, daha təcrübəlilər mütəmadi dərin quyular qazmağa hazır olurdular.
Orta əsr müəllifi Qiyasəddin Xandəmir (1475–1535) “Həbib üs-seyər” əsərində saraydakı “mədəni” didişmələrin və badalaqgəlmələrin ibrətli və həm də xeyli dərəcədə səciyyəvi olan bir örnəyini təsvir edir. Sultan Səncər sarayında məlik üş-şüəra olan Müizzi (vəfatı 1127), mənbənin söyləməsincə, çox güclü yaddaş sahibiymiş. İstənilən şeiri, nə uzunluqda olur-olsun, bircə kərə eşidən kimi əzbərləyirmiş. Eyni qabiliyyət oğlunda varmış. Müizzinin oğlu bir şeiri ikinci dinləyişdən yaddaşına hopdururmuş. Və Müizzi qurduğu oyunları oynamağı yaxşı bacaran bir nökər də tapıbmış. Qulluqçu da ağası kimi hafizədən şikayətçi deyilmiş, uzağı 3 dəfə eşidən kimi təzə şeiri yadında saxlayırmış. Müizzi Allahın ona verdiyi bu fərasətin vasitəsilə şeytana yaraşan işlər də görürmüş. Saraya üz tutan, sultana təqdim olunan yeni bir şairi vurmağı lazım biləndə tələsini işə salırmış. Təzəgələn şeirini oxuyunca Müizzi qayıdırmış ki, bu adam saxtakardır, mənim çoxdan yazdığım qəsidəni öz əsəri kimi qələmə verir. Və başlayırmış şeiri başdan-sonacan əzbər deməyə. Şeiri söyləyib sona çatınca əlavə edirmiş ki, hətta bu şeir lap çoxdan oğlumun da əzbərindədir. Oğlu da şeiri deyirmiş. Və hiyləgər Müizzi son zərbəni vururmuş: “Daha mən onu demirəm ki, bu köhnə şeirimi nökərim də məndən pis bilmir”. Və nökər də kəmali-ədəblə şeiri söyləyəndə ətrafdakılar bir yana, həmin şeirin əsl müəllifi belə öz-özündən şübhələnməyə başlayırmış.
Və günlərin birində daş qayaya rast gəlir. Sonralar orta çağın ən ötülməz qəsidə ustası kimi ad-san qazanacaq Ənvəri Əbivərdi (1126–1187/91) bu kələkdən duyuq düşdüyündən səlcuq hökmdarına təqdim olunduğu əsnada şeirinin ilk 3-4 beytini oxuyaraq qəfilcə dayanır, sarayın baş şairinə sarı çevrilir: “Əgər bu şeirə iddianız varsa, ardını bilirsinizsə, rica edirəm söyləyin”…
Bir şairçün gəlib saray ailəsinə qatılmağın yolu bu cür daş-kəsəkliydisə, görün o girdabda baş tapmaq nə qədər müşkül idi.
Və gənc, biliklərlə daşan, ilhamı köksünə sığmayan Fələkini də tale gətirib çıxarır saraya. İçərisi də, çölü də boz olanlar həmişə necədirlərsə, səkkiz əsr qabaq da o təhər idilər. Fələki kimi parlaqların marığa yatan paxılları, bədxahları heç vaxt uzaqda olmur ki! Daim xıltlı vücudlarıyla kölgə kimi həndəvərdə sülənirlər.
Fələkinin hər bəyənilən qəsidəsi, ona ünvanlanan hər hökmdar “əhsən”i həsədlə alışanları hər dəfə daha artıq cırnadır, daha artıq qızışdırır.
Əlbəttə, ev yıxmaq da özünəməxsus bir dramaturgiya tələb edir və başlanır Fələkinin ətrafında hörümçək toru toxunmağa. Dahi dramaturq Şekspir “intriqa zəiflərin gücüdür” deyəndə haqlıydı. Və saray intriqalarının bir incə tərəfi də odur ki, bu tamaşada baş rolu səhnədə olanlar deyil, pərdə arxasında qalanlar, lazımi məqamda məharətlə suflyorluq etməyi bacaranlar oynayırlar. Şirvanşah III Mənuçöhrün sevimlisi olan Fələkini gözdən necə salırlarsa, qeyzlənən hökmdar onu dövlət düşməni, hakimiyyətə xəyanət etmiş bir cani kimi Şabran zindanına atdırır.
Taleyin bu zərbəsi Fələkinin bütün həyat fəlsəfəsini dəyişir – ona arxa çevirmiş fələklərlə savaşa başlayır, daha sadəcə gileylənmir, şikayətlənmir, ümidsizləşir, bəxtindən də, zəmanədən də, insanlardan da, vətənindən də küsür.
Və elə zindanda ikən niskilli “Həbsiyyə”sini yazır:
Heç kəs ilə həyatda karım yox,
Kara gəlmək üçün də yarım yox.
Taleyimdən cahanda naümidəm,
Ümidim yox, ümidvarım yox.
Belə nəhs ulduzumla dünyada,
Bir üzü nurlu ruzigarım yox.
Bağımı tapdalayıb xəzan küləyi,
Ah, neynim ki, növbaharım yox.
Sanki divanəyəm bu zəncirdə,
Əlləri bağlı, ixtiyarım yox.
Bu diyarda deyirdim ömr edərəm,
Sən demə, bəs ki heç diyarım yox.
Belə bir zindanın içində daha,
Dözməyə artıq iqtidarım yox.
Hər nəyim var idi fəna oldu,
Yoxa çıxmış həyatda varım yox.
Canımı saxlamağa zindanda,
Duadan başqa arzularım yox.
Amma dualar da kömək etmir. Nicatsızlıq, sarsıntılar, alışmadığı məşəqqətli həbs həyatı Fələkini sındırır. Xəstəlik tapır. Onun təqsirsizliyinə inanaraqmı, ya zindanda ölməsini istəmədiklərindənmi, bir müddət sonra azadlığa buraxırlar.
39 yaşlı QOCA həbsxanadan çıxır.
Üzgün, tənha, təklənmiş, içəridən sönmüş:
Bir balam, bir özüm, daha heç kəs,
El-obamdan mənim qalarım yox.
Düşmüşəm bəndə çarəsiz, bikəs,
Qapını açmağa açarım yox.
Və məftunu olduğu, bir zamanlar dillərini bilib onlarla öz dilində danışdığı qərib ulduzlardan biri kimi axıb gedir Fələki. Son açarıyla ölümün qapısını açır.
Və xaqanın axırına çıxdığı Fələkinin vida mərsiyyəsini Xaqani yazır:
Doğdu Fələki əks-səda tək sənətimdən,
On elmilə doqquz göyün əsrarına agah.
Bir əks-səda tək sönərək getdi o erkən,
Ahım kimi tez bitdi onun ömrü də nagah.
Bir asqıraq ilə canı uçdu bədənindən,
Can almağa gəlmiş də dedi: “Rəhm elə, Allah!”.
(Xaqaninin dönə-dönə nəşr edilmiş “Əsərləri”ndə bu şeirin M.Soltan tərəfindən edilmiş tərcüməsi qədərincə dəqiq olmadığından orijinaldan təzədən, həm də əruzda çevirməyi münasib hesab etdik – R.H.).
Hər şeir nə qədər mücərrəd görünsə, nə qədər günüylə uyuşmaz təsiri oyatsa da, mütləq öz vaxtıyla bağlıdır və diqqətli nəzərlər o misraların həmin sətirlərin yarandığı günün mənzərələrini görə, səslərini eşidə bilir.
Fələkinin adlarla, hadisələrlə, tarixlərlə qaynayıb-qarışmış qəsidələri bu gün əvəzsiz tarixi sənədlər, XII yüzildəki Azərbaycanı, Qafqazı, Yaxın və Orta Şərqi öyrənməkçün mötəbər mənbələrdir. Amma Fələkinin yadigarları indi yalnız tarixi öyrənməyə yardım edən vasitə kimi işə yarasaydı, bu ömrün də, bu irsin də böyük mənası, siqləti azalmış olardı.
Fələkinin solmaz yaz ətirli bahariyyələri, köhnəlməz məhəbbətin saf duyğularını yaşadan sevgi şeirləri bu gün də elə təzədir ki, elə bil səkkiz əsrdən də bir az əvvəl deyil, lap təzəcə yazılıb.
...Zamanında “Şəms üş-şüəra” – Şairlərin Günəşi adlandırılmış Fələki Şirvaninin indi də XII əsrdəki sayaq bir Günəş kimi işıq saça bilməsi üçün ona köməyimiz gərəkdir.
Ən azı şeirlərinin dolğun bir toplusunu ana dilimizdə nəşr etmək bu nəcib işin başlanğıcı ola bilər.
...”Ehkam un-nücum” adlı risaləsi ilə zəmanəsinin astronomları cərgəsində yüksək məqamını təsdiqləmiş, şeirlərində də ulduzlar sayrışan ULDUZ ŞAİR Fələki Şirvaniyə göstərməyə borclu olduğumuz bir diqqət də var.
Bu ölməz alim və şairin ata yurdunda min ən əvvəlki kimi yenə göyün sirlərini araşdıran ulduzşünas tədqiqatçılar çalışır, Şamaxıda astrofizika rəsədxanası gündəlik fəaliyyətdədir.
O elm mərkəzi ilə Şirvanın orta çağdakı məşhur astronom övladının adlarının qovuşmasının əsl vaxtı deyilmi?
Advermələrdə, ulu şəxsiyyətlərin xatirələrini əbədiləşdirməkdə gərək həmişə tarixi həqiqətlərə və məntiqə riayət edək.
Şamaxı Astrofizika Rəsədxanasına Nəsirəddin Tusinin adını qoymuşuq. Halbuki o məkana Fələki Şirvaninin adı daha uyğun gəlir. Nəsirəddin Tusiyə gəlincə – 1974-cü ildən Azərbaycan Milli Elmlər Akademiyasının tərkibində kosmos araşdırmaları ilə məşğul olan “Kaspi” Elmi Mərkəzi vardı. 1981-ci ildə onun təməlində Kosmik Tədqiqatlar Elmi-İstehsalat Birliyi yaradıldı və bunun əsasında da 1992-ci ildə Azərbaycan Milli Aerokosmik Agentliyi quruldu ki, 2006-cı ildən Müdafiə Sınayesi Nazirliyinin tabeliyində fəaliyyətlərini davam etdirməkdədir. Məhz Azərbaycan Milli Aerokosmik Agentliyinə Nəsirəddin Tusinin adı birləşsə, bu daha yerində olardı.
Fələki Şirvani səkkiz əsrdən çoxdur ki, fələklərlə və ürəklərlə həmsöhbətdir.
Və ötmüş çağın isbat etdiyi bir gerçək də budur ki, o böyük azərbaycanlının insan insan oğlu ilə məhrəm təmasları elə göylər və yerlər durduqca davam edəcək."
"Bu gün - avqustun 20-si mənimçün çox əziz olan insanın, unudulmaz Maestronun, böyük dirijorumuz NİYAZİnin növbəti ad günüdür.
Rəsmi sənədlərə görə 1912-ci il avqustun 20-də doğulub. Özü isə mənə 1911-ci ildən olduğunu söyləyirdi. Və bununla bağlı inkara yer qoymayacaq bir əhvalat da danışırdı.
...Onu 1984-cü ilin avqustunda itirdik.
Artıq sanki iri zaman kəsiyi arxada qalıb. Amma bu illərin hamsında o qəlbimdə olub və daim çalışmışam ki, adının, xatirəsinin diri qalması üçün bacardığımı edim.
Yazılarım olub, mütəmadi verilişlər hazırlamışam.
Lakin əsas iş hələ qarşıdadır.60-70 saatlıq söhbətlərimizin lentləri var. Gərək onları kitablaşdıram. Hərçənd hissə-hissə yazılarda istifadə etmişəm. Buna baxmayaraq çoxu hələ qalır. İnşallah, onlara da növbə çatacaq.
Doğum gününüz mübarək Maestro!
Bizimləsiniz!
Və nə qədər varıq bizimlə olacaqsınız!
ZIRVƏLƏRİN DOSTLUĞU
O, ilk dirijorumuz deyildi.
Ona qədər bir neçə tanınan dirijorumuz olmuşdu.
“Leyli və Məcnun”un əvvəlinci tamaşasında kiçik orkestri idarə etmiş Əbdürrəhim bəy Haqverdiyevi birinci dirijorumuz saysaq da, əlbəttə ki, bunun şərti olduğunu anlayırıq.
Niyazinin çox dərin rəğbətlər bəslədiyi, örnək kimi baxdığı Müslüm Maqomayev elə peşəkarcasına dirijorluq etsə də, hər halda o daha öncə bəstəkar idi.
Amma təxminən elə Niyazi ilə eyni vaxtlarda dirijor pultu arxasında görünən Əşrəf Həsənov da vardı, Əfrasiyab Bədəlbəyli də.
Əhəd İsrafizadə, Kamal Abdullayev, Rauf Abdullayev, Kazım Əliverdibəyov, Ramiz Məlikaslanov, Yalçın Adıgözəlov və neçə-neçə başqa hər təqdir və təriflərə layiq ayrı dirijorlarımız da olub, var, söz yox, yeniləri də olacaq.
Lakin Niyazini yeri onların hamısının – həm əvvəlkilərin, həm sonrakıların arasında tam seçilir.
Niyazi musiqimizin, mədəniyyətimizin nadir hadisəsi idi və istedadlı, məktəb kimi təsdiqlənmiş, ülgüyə çevrilmiş misilsiz dirijorluğundan savayı o həm də böyük ziyalı, ictimai xadim idi.
Dirijorluq Azərbaycan mədəniyyətində XX əsr hadisəsidir. Ancaq Niyazinin müstəsnalığı ondadır ki, elə həmin əsr içərisində o, Azərbaycan dirijorluğunu dünya musiqsinin hadisəsinə döndərə bildi, Yer üzünün neçə ən məşhur orkestrini sonsuz məharətlə, təkrarsız cazibə və artistizmlə idarə etdi.
1940, 50, 60, 70, 80-ci illərdə Konservatoriya, Opera və Balet teatrı, Filarmoniya musiqimizin əsas məbədləri sayılırdısa, həmin çağlarda Niyazinin daim qonaq-qara üzünə açıq qapısı da elə həmin vəzifəni yerinə yetirirdi.
Azərbaycanın və dünyanın ən məşhur sənətkarları vaxtaşırı o mehriban mənzildə olurdular və heç vaxt unutmayacaqları tarixi, əsrarəngiz dəqiqələr yaşayırdılar.
Qara Qarayevin, Fikrət Əmirovun, Cövdət Hacıyevin, Arif Məlikovun və neçə-neçə digər bəstəkarımızın sonradan məşhurlaşacaq əsərlərinin premyeralarından sonra ziyafətlər də ilk növbədə Niyazinin evində baş tuturdu.
Niyazinin “Xosrov və Şirin” operası var, “Çitra” baleti var, “Rast” simfonik muğamı var... Mahnılar, romanslar, rəqslər yazıb...
Bəstələdiyi əsərlərin sayı bu gün eşitdiklərimizdən, tanıdıqlarımızdan dəfə-dəfə çox ola bilərdi. Fəqət Niyazi öz orijinal əssərlərini doğurmağa sərf edə biləcəyi vaxtın çoxunu sənət dostlarının əsərlərinə yeni həyat verməyə yönəldirdi. Və Niyazinin idarəsi ilə ifa ediləcək əsərlərinin taleyindən bəstəkarlar həmişə arxayın idilər. Əmindilər ki, bu əsərə Niyazinin əli dəyibsə, demək uğur onlarladır.
Və Niyazi sadiq, etibarlı, mərd dost idi.
Onun sənəti qədər elə bu cür üstün insani keyfiyyətləri də öyrənilməyə, nümunə götürülməyə layiqdir.
Niyazinin sədaqətli dostlarının sırasında yarım əsrə yaxın bir müddətdə onunla sirdaş, könüldaş, məsləkdaş olmuş Rəsul Rza da vardı.
Parlaq, ali dərəcədə peşəkar, yenilikçi sənətləri ilə yanaşı onların xasiyyətlərində, təbiətlərində də oxşar, bəzənsə lap az qala eyniyyət təşkil edən xüsusiyyətlər az deyildi."
"Bir el qəhrəmanımız olub:Əmralı oğlu Şükür.
Çoxları bu adı bilmir.
Bu gün ölkə boyu əksəriyyətin xəbəri yoxdur ki, o hansı yollardan keçib, yurd və millət adına nə rəşadətlər göstərib.
Amma Çingiz kişi otururdu mənimlə üzbəüz, xırıltılı, yorğun səsiylə Qarabağın dünəni ilə bağlı unudulmuş əhvalatları söyləyirdi, onun danışdıqlarının içərisində el igidi Şükür də, onun neçə silahdaşı da dirilirdi, bir döyüş filminin səhnələri kimi 100 il qabağın hadisələri an-an gözlərim önündən axıb keçirdi: “Rəhim Kərbəlayi Hüseyn oğlu kənddə ən say-seçmə kişilərdən idi. Elə ki, ermənilər onun Əmiraslan adlı əmisinin oğlanları İsanı Bakıda, Alının da Tuğda öldürdülər, Rəhim həmkəndlilərini başına toplayıb onlara tapşırıq verdi: “Təcili silahlanın!”.
Rəhimin ətrafına yığdığı kənd camaatı arasında əmisi Əmralı oğlu Şükür də vardı.
Şükür onların hamısından cavan idi.
Rəhim hər ova çıxanda Şükürü də özü ilə aparar, ona yaxşı tüfəng atmağı öyrədərdi.
Ermənilərsə get-gedə fəallaşır, Şuşa qalasını ələ keçirməkçün hər tərəfdən toplaşır, tədbir tökürdülər.
Rəhimin əhatəsində xeyli adam vardı, hamısına da yaxşı təlim keçmişdi.
Laçından Paşa bəy, İbrahim bəy, Ağaməmməd bəy hər biri öz dəstəsi ilə Şuşanı müdafiə etməyə gəlmişdi.
Vəziyyətin gün-gündən kəskinləşdiyini görən Rəhim Kərbəlayi Hüseyn oğlu qərara alır ki, getsin Şuşanın axundu Hacı Molla Şükürlə görüşə.
Axund söyləyir ki, ermənilər Əsgəran qalasını tutub. Yolu kəsərək Şuşaya Ağdam tərəfdən ərzaq buraxmırlar. Nəyin bahasına olur-olsun Əsgəran qalasını geri almaq lazımdır.
Burda da təzə nə xəbər oldu, sizə çatdıracağam.
Axunda: “Arxayın ola bilərsiniz ki, Əsgəran qalaslnı hökmən alacağıq”, – cavbını verən Rəhim doğrudan da 3-4 gün ərzində Əsgəran qalasını düşməndən təmizləyir, döyüşçülərindən bir dəstə orada daimi müdafiədə dayanır və yüzlərlə araba başlayır Şuşaya ərzaq daşımağa.
Tək Qarabağdan deyil, digər yerlərdən – Bakıdan, Təbrizdən, Dərbənddən, Aşqabaddan, Daşkənddən də
varlı Azərbaycan bəyləri Şuşaya həm ərzaq, həm silah göndərirlər.
Şuşanı ermənidən qorumaqçün aralarında bir neçə ay fasilə olmsqla 2 qanlı dava gedir.
Hər iki döyüşdə azərbaycanlılar, xüsusən Şükür böyük şücaətlər göstərir, Rəhimsə həlak olur.
Az keçmir ki, Rəhimin qardaşı da Tuğda ermənilər tərəfində öldürülür.
Azərbaycanlıların sərt müqaviməti ilə qarşılaşan və məğlubiyyətə uğrayaraq çoxlu itki verən ermənilər barışıq üçün müraciət edirlər.
Bunlar hamısı 1905-ci ildə baş verirdi.
2018-ci ilin iyulunda həyata əlvida demiş Çingiz kişinin az müddət öncə bir addımlığımda əyləşərək aram-aram danışdıqlarını indi səsyazarın yaddaşından dinləyirəm, həm yaralı Qarabağımız, onun unudulmuş qəhrəmanları barədə, həm də elə Çingiz Məhər oğlunun özü haqqında düşünürəm.
O, sənədə görə 1931-ci ildən idi, əslində isə 1928-də doğulmuşdu. Laçın rayonunun Alcan kəndində. Bu hadisələr hamısı Çingiz kişinin dünyaya göz açmasından əvvəl baş vermişdi. Lakin Çingiz kişi ağlı söz kəsəndən evlərində, kəndlərində, qohum-əqrəba, dost-tanış arasında tam həqiqət olan bu “qorxulu nağılları” yüz dəfələrlə eşitmişdi və söylənənlər hafizəsinə necə həkk olunmuşdusa, bütün bunlardan sanki hər şeyi öz gözü ilə görübmüş kimi həyəcanla, iftixarla, təəssübkeşliklə danışırdı.
Şükür Əmralı oğlunun bir el qəhrəmanı və sərkərdə kimi əsl parlayışı 1916-1918-ci illərə təsadüf etmişdi.
Çingiz Əliyev hər dəfə onun Qarabağda erməni qəddarlıqlarının qarşısını almaq, quduz yağını yerində oturtmaqçün göstərdiyi hünərlərdən bəhs edəndən sonra mütləq söhbətini belə yekunlaşdırardı: “Ay müəllim, Şükürün qəhrəmanlığı kitablıqdır, danışmaqla qurtaran deyil. Gərək ondan kitabı da sən yazasan”.
Bu, əslində əziz Çingiz kişinin həm arzusu idi, həm məndən təvəqqesi, həm də vəsiyyəti.
Boynumdakı onsuz da çox olan yüklərin sırasına birini də o əlavə etmişdi.
Vəsiyyət yüngüllükdür. Çingiz kişi söylədi, ürəyinin yükü bir qədər azaldı, mənim yüküm artdı.
Neyləməli, borc borcdur – gərək millət qoruyucusu, el namusunun cəsur keşikçisi olmuşi Əmralı oğlu Şükürün də tarixçəsini yazmağa macal tapım.
O və onun kimi şərəfli insanlar bu torpaq və bu millət yolunda cavan canlarını qurban veriblər.
Belə fədakarlığın müqabilində onun pak adını və hünərlərini unuduluşdan xilas etməkçün kağız-qələmlə baş-başa 5-10 yuxusuz gecəni sərf etmək nə olan şeydir ki!
Onsuz da, nə etsək belə, yenə borcdan qurtara bilməyəcəyik.
Nə qədər ki, Qarabağ əsarətdədir, o məslək şəhidlərinin nigaran ruhları toxtaq tapan deyil!
O narahat ruhları ovundura biləcək günləri gətirməyinsə bircə yolu var – hamımızda millət və yurd naminə onlar qədər nigaran ola bilmək qeyrətinin varlığı!"
"BİR YOL VƏ ÜÇ ÖMÜR
Bəkir müəllimin əziz xatirəsinə!
Avqustun 21-də unudulmaz Bəkir müəllimin növbəti ad günü idi.
Onsuz qarşıladığımız daha bir doğum günü.
Akademik Bəkir Nəbiyev 1930-cu ildə dünyaya gəlmişdi və onu 2012-ci il martın 15-də itirdik.
Bəkir müəllim yetərincə gümrah, qıvraq idi və hələ gedən vaxtı deyildi.
Onu sarsıdan nəvə itkisi olmasa idi bəlkə indi də yaşayırdı.
Xatirimdədir, başda Anar olmaqla bir dəstə yazıçı, tanınmış ziyalı getmişdik Bəkir müəllimə başsağlığı verməyə.
Məclisə daxil olduq, bu qədər söz adamı nəsə bir təsəlliverici söz tapıb deməyə aciz qalmışdıq.
Yenə hamımızdan güclü elə Bəkir müəllim özü çıxdı. Bizim lal-dinməz oturduğumuzu görüncə ağır sükutu pozdu, hətta o müdhiş vəziyyətində də adətən həmişə nurlu olan, indi isə sınıxmış, solğun görünən çöhrəsindən təbəssümə bənzər bir işıq keçdi.
Söhbəti özü yönəltməyə başladı.
Tam ayrı mövzulardan, dünya hadisələrindən, mədəniyyətdən, ədəbiyyatdan danışdıq.
Elə bil hamımızın çiynindən ağır daş götürülmüşdü.
Sanki Bəkir müəllim amansız qəzavü qədərin ürəyindən sıyırıb qopardığı ciyərparasının matəmində deyildi, adətən ustaca idarə etdiyi ədəbi-elmi-mədəni yığnaqlardan birini aparırdı.
Hamımız ürəyimizdə ona minnətdar idik.
Qalxdıq.
Gələnlər bir-bir Bəkir müəllimə yaxınlaşıb görüşür, bu an üçün ənənəvi olan sözləri deyirdilər.
Axıra mən qaldım.
Bir söz deyə bilmirdim. Gözlərimə baxdı.
Bu, bir neçə dəqiqə əvvəlki Bəkir deyildi.
Birdən-birə sanki neçə yaş qocaldı, səsi də heysizləşdi, deməyə dərindən-dərin ehtiyac duyduğu sözləri dilə gətirdi, etiraf etdi: ""Dəhşətdir dəhşət! Dözmək mümkün deyil!..""
O da, mən də qəhərləndik...
Torpağın yox, əslində vaxtın üzü soyuqdur. Yel kimi uçub gedir, hər acını da, ən yeridoldurulmaz itkiləri də soyudur, unutdurur.
Artıq Bəkir müəllimlə ayrılıqdan da xeyli zaman keçir. İnsanıq, bu yoxluğa da alışdıq, bu itkiylə də barışdıq.
Hərçənd müxtəlif söhbətlərimizdə, yaddaşlarımızda, gündəlik həyatımızda Bəkir müəllim elə indi də hər gün mənimlədir.
Uzun müddət Bəkir müəllimin direktoru olduğu və az iş görmədiyi Nizami muzeyinə illərdir ki, mən rəhbərlik edirəm.
Buradakı ənənəvi işlərimizdən biri ayrı-ayrı ədəbi şəxsiyyətlərlə bağlı sərgilərin hazırlanmasıdır.
Elə bu günlərdə akademik Bəkir Nəbiyevə həsr olunmuş sərginin tərtibatını başa çatdırdıq. Rəssamlarımızdan xahiş etmişdim ki, lövhələrdən birində mənim də qısa qeydlərimə yer saxlasınlar.
2-3 gün öncə xəbər verdilər ki, hər şey hazırdır, bircə sizin sözlər qalır, təqribən 5 min işarəlik mətn lazımdır.
Hərdən televiziyaların cavan əməkdaşları hər hansı mövzuda məndən müsahibə almaq istəyəndə ilk növbədə soruşuram ki, nə qədər danışım?
Çox vaxt: “Nə qədər istəyirsiniz danışın”, – cavabını eşidirəm.
Qayıdıram ki, mən mövzu ilə bağlı 1 saat da danışa bilərəm, 10 dəqiqə də, 3 dəqiqə də. Həm də elə danışaram ki, ifadə etmək istədiyimi ayrılmış ən qısa zaman ərzində də çatdıraram. Məni çox danışdırıb öz bildiyinniz kimi ixtisar etməklə isə siz nitqin bütövlüyünü pozarsınız.
Bəkir müəllim elə bütöv və miqayaslı şəxsiyyətdir ki, onun haqqında bir kitablıq da yazmaq olar, iri bir məqalə də.
H'min qələmin sahibi Bəkir müəllimin dünyasına bələd adamdırsa, nə həcmdə yazmağından asılı olmayaraq mütləq sevimli surətin hansısa başlıca cizgilərini canlandırmağı bacaracaq.
Sərgimizdə Bəkir Nəbiyev haqqında düşüncələrimi yazmaqçün mənə ayrılan yer aşağı-yuxarı 5 min işarəlik olduğundan o qədər də yazdım.
Sağlıq olsun, bunu unudulmaz Bəkir müəllim haqda gələcəkdə yazacağım hansısa daha sanballı yazıya müqəddimə sayaq.
...Ayrı-ayrı ədəbi simalara həsr edilmiş muzey sərgilərinin bir özəlliyi d' var ki, onlar daim deyil, təsadüfdən-təsadüfə, uyğun münasibtlərlə nümayiş etdirilirlər.
Yəni yubileylər, hansısa əlaqədar tədbirlərlə bağlı.
Odur ki, Nizami muzeyində akademik Bəkir Nəbiyevə həsr etdiyimiz 9 lövhəlik böyük sərgini yaxın zamanda hamının görəcəyinə ümid bağlamaq düz olmaz. Həmin səbəbdən də o sərgi üçün Bəkir müəllim haqda yazdıqlarımı burada da yerləşdirirəm ki, ən azı doğmaları oxusun.

***
Onu yaxından tanıyanlar da, uzaqdan bələd olanlar da, hətta birbaşa, canlı yox, televiziya ekranından müşahidə edənlər də hamısı təsdiqləyirdilər ki, bilikli adamdır, yaxşı alimdir, insanlığına da söz ola bilməz.
Yaxından tanıyanların dilində Bəkir Nəbiyev haqqında bu fikirlərin səslənməsində təəccüblü heç nə yoxdur. Çünki ortada 60 ildən artıq davam edən yaradıcılıq yolu boyunca yazdığı dəyərli əsərlər, kürsülərə qalxanda istənilən mövzuda gözəl Azərbaycan dilində səlis, rəvan, cazibəli nitqi vardı ki, alimliyi barədə aydın şəhadət verirdi.
Onunla birgə işləyənlər, yol yoldaşı, qonşu olanlar səmimiyyətini, mehribanlığını, tikansız insan olduğunu etiraf edirdilər.
Və bu keyfiyyətlər Bəkir müəllimdə o qədər qabarıq idi ki, lap üz-üzə ünsiyyətdə olmayanlar da televiziya ekranından onu seyr edərkən, radioda sifətini görməyib səsini eşidərkən bel' həm mükəmməl savadını, haqqında bəhs etdiyi mövzulara incəliyinə qədər bələdliyini, həm də səsinin həlimliyindən, istiliyindən qəlbindəki hərarəti, təbiətindəki gizlədilməsi mümkünsüz qabarıq rəhmdillik ovqatını hiss edirdilər.
Bəkir müəllim hamımınkı hesab edlə bilən az adamlardan, nadir alimlərdən, öz varlığında yaxşı adam və yaxşı alim anlayışlarını üzvü şəkildə qovuşdurmağa nail olmuş təklərdən idi.
Bəkir Nəbiyev özü söyləyirdi və xatirlərində də yazıb ki, ondan əvvəl də ailələrində Bəkir olubmuş.
Lakin bu uşaq körpə ikən vəfat etmişdi və qəlbi yanıqlı ana növbəti oğlu dünyaya gələndə həyat yoldaşının vasitəsilə qayınatasından xahiş edir ki, bu övladının da adını Bəkir qoymağa icazə versin.
Beləcə, 1300 il əvvəl Məhəmməd Peyğəmbərə xüsusi səmimiyyəti və bağlılığına görə “sədaqətli” ləqəbi almış Əbu Bəkir Siddiqin şərəfinə Ağdaşdakı sadə bir azərbaycanlı ailəsinə gəlib çatmış bu ad həmin ocaqda səslənməkdə davam etmişdi.
Bəkir müəllim anasını xatırlayarkən bunu da həmişə dalğınlaşaraq yada salırdı ki, Seyid Zəhra xanım hər namaz qılanda dua edərmiş: “İlahi Bəkir balama iki ömür ver. Uzun, xoşbəxt yaşasın! Həm öz ömrünü, həm də körpəykən itirdiyimiz qardaşının ömrünü!”.
Və ananın məhəbbət dolu ürəyinin dibindən qopub gələn bu israrlı arzu Allahın dərgahına çatıbmış.
Bəkir Nəbiyev həqiqətən iki ömür yaşadı.
Yaşadığı illərin çoxluğuna görə demirəm.
82 il az deyilsə də, bunu iki ömür qədər uzun müddət də saymaq düz olmazdı. Mən iki ömür deyəndə Bəkir müəllimin yaşadığı həyatın mündəricəsini, mahiyyətini, siqlətini nəzərdə tuturam.
Bu ilk növbədə işıqlı, xeyirxah, nəcib bir Azərbaycan kişisinin ömrü idi.
O, rəvan, əziyyətsiz həyat sürməmişdi.
Atası yaxşı təhsil almış, savadlı adam olsa da, çətin güzəran onu fəhləçilik etməyə, anasını isə külfətin maddi vəziyyətinə az-çox yüngülləşdirməkdən ötrü qohum-qonşu üçün yorğan sırımaq, bəhməz qaynatmaq, nişasta hazırlamaq kimi ağır işləri görməyə yönəltmişdi.
Bəkir 12 yaşından işləməyə başlamışdı.
Pinəçi yanında şəyird də olmuşdu, barama fabrikində fəhlə də işləmişdi, diktorluq da eləmişdi, müəllimlik də.
Sovet repressiyaları zamanında, 1937-ci ildə atası və əmisi həbs olunaraq Sibirə sürgün edilmişdi və “xalq düşməni”nin oğlu damğası ilə yaşamağa məcbur qalan gəncin aldığı ilk ağır zərbələrdıən biri bu olmuşdu ki, orta məktəbi bitirərkən ona “qızıl medal” verməməkçün sonralar akademikinə çevriləcəyi ədəbiyyat fənnindən “əla” qiymətini “dörd”ə endirmişdilər.
Ali məktəbə daxil olmuşdu. Ən nümunəvi tələbə kimi müəllimlərin hörmətini, sevgisini qazanmışdı.
Onu “Stalin təqaüdü”nə təqdim etmişdilər.
Lakin növbəti zərbə gəlmişdi – “xalq düşməni”nin oğluna bu şərəfi göstərməkdən imtina edilmişdi.
Neçə illər elə həmin siyasi səbəbə görə Bəkirin aspiranturaya qəbuluna da əngəllər törədilmişdi.
Lakin ruhdan düşməyərək, sınmayaraq addım-addım irıliləmiş, məqsədlərinə çatmaq üçün çalışmaqdan heç vaxt usanmamışdı.
Ən mühümü isə həyatı boyu rastlaşdığı xoaşgəlməz münasibətlər, sərt davranışlar, bədxahlıqlar onu daxilən küskün edə, qabalaşdıra, qəddarlaşdıra bilməmişdi.
O mülayimlik, o səbrlilik, o qılıqlılıq, o xoşrəftarlılıq ki, Bəkir müəllimdə vardı, deyərdin bu insanın ömrü elə həmişə naz-nemət içində, rahatdan-rahat ötüşüb. Əslində isə bunun tam əksi idi axı!
Pərvərdigarın ana duasını eşidərək Bəkir Nəbiyevə bağışladığı iki insan ömründən biri onun sürdüyü böyük alim həyatı idisə, Tanrı töhfəsi sayılası ikinci ömrü də örnək insan həyatını yaşaması sayılmalıdır.
İki paralel və bir-birinə dayaq olan ömür.
Demək, Bəkir müəllimə əslində elə anasının niyyət etdiyi kimi iki həyat nəsib olmuş və o, 82 illik deyil, 164 illik uzun ömür sürmüşdü.
Fəqət bir tərcümeyi-hal içərisindəki o iki ömrə artıq bitib də demək olmaz.
Çünki üçüncü ömür başlanıb.
Unudulmaz Bəkir müəllimin şəhid ədəbiyyatşünasımız və müstəsna millət aydını Firidun bəy Köçərliyə həsr edilmiş ilk böyük əsəri də daxil olmaqla 50 kitabı onun davam edən varlığıdır.
Bu gün Ağdaşda insanların hər gün keçdiyi “Akademik Bəkir Nəbiyev” küçəsi, hər səhər sinif otaqları şagirdlərlə dolan Bəkir Nəbiyev adına məktəb, bütün Azərbaycan boyu doğmaların, dostların, yetirmələrin qəlbindəki saysız-hesabsız məhrəm Bəkir Nəbiyev xatirələri bu əziz insanın və qiymətli alimin bitməyən yolu deməkdir.
Sınaqlarla dolu və şərəfli həyat yolu keçən akademik Bəkir Nəbiyevin son ucu mütləq ölümlü dünyadakı qazancı bu qədər oldu.
İftixar etməyə, ibrət götürməyə layiq deyilmi?!
Akademik Rafael Hüseynov
26 avqust, 2018"
"O bu millətə Tanrının müstəsna töhfələrindən idi.
Belə nadirlər haqqında hərdən deyirlər ki, “Bu cür şəxsiyyətlər 100 ildə, 1000 ildə bir doğulur”.
Doğru deyil!
Belə misilsizlər bircə dəfə gəlir dünyaya, onların tayı, bənzəri daha heç vaxt olmur!
Təsəvvür edə bilirsinizmi ikinci Rəşidi?!
Ona qismən bənzəyənlər, özünü ona bənzətməyə can atanlar ola bilər.
Olsun!
Təki elə bənzəmək istəyənlər, təqlid etmək həvəsinə düşənlər Rəşid kimi zirvələrə oxşamağa çalışsınlar. Belə olarsa gec-tez öz müstəqil cığırlarını da tapacaqlar və hər halda bəyənilənlərdən olacaqlar. Çünki təməldən zövqləri, səviyyələri varmış ki, məhz ən üstünə oxşamaq yolunu tutmuşlar.
Amma Rəşid ki heç kəsə bənzəmir!
O, Azərbaycan musiqisinə gələndə bu tərzdə heç kim oxumurdu. Bu üslubu, bu yolu Azərbaycana o bağışladı.
İlahi gözəllikdə olan səsinə qovuşan cazibəli dəst-xəttilə lap ilk addımlarından hər kəsi valeh etdi.
Təzə xətt, təzə yol adətən əvvəldə etiraz da doğura bilir, bir qədər çətinliklə qəbul edilir. Rəşid bu baxımdan da istisnaya çevrildi. Gəldi və elə ilk qədəmlərindən birbaşa Azərbaycan insanının ürəyinin dərinliklərinə irəlilədi, oranı özünə əbədi məskən elədi.
Məhz əbədi!
Bundan sonra minillər keçsə belə bu xalqın ruhunu Rəşidsiz təsəvvür etmək mümkünmü?!
Rəşid Behbudov böyük sənətə gələndə Azərbaycanın Bülbülü vardı. O nəhənglikdə ulduzun nur saçdığı məkanda işıq olub parlamaq, həm də o Zirvəni təkrarlamadan tam fərqli bir yol seçərək könüllər fatehi olmaq üçün istedadlı, hətta çox istedadlı olmaq az idi.
Gərək səs sehrbazı olaydın, gərək ilahi avaz sahibi olaydın, gərək minləri, onminləri, yüzminləri bir an içində oxumağınla tilsimləyərək cazibəndə saxlamaq qüdrətin olaydı.
Allah bu qabiliyyətlərin hamısını sevimli bəndəsi Rəşidə əta edibmiş!
Onu və bizləri xoşbəxt etməkçün Tanrı bu lütfü göstəribmiş!
Rəşid Behbudovun bir çox oxuları var ki, dinlədikcə mat qalırsan, fikirləşirsən ki, bu səs incilərini doğrudanmı insan övladı belə yaradıb, ya bu yazılar Göydən gələn ərməğandır, elə bu cür xəlq olunaraq bizə hansısa savab əməllərimizə görə bəxşiş göndərilib!
Söz yox, gün gələcək ki, yaratdığı müstəsna irsə və öz möhtəşəmliyinə yaraşan abidəsi də yaranacaq.
Və o abidə burada - Bakıda da, Qarabağda - Şuşada da ucalacaq.
Bir çoxları deyir ki, qurucusu olduğu Mahnı Teatrının qarşısındakı heykəli də, Fəxri Xiyabandakı qəbirüstü abidəsi də əsl, tanıdığımız Rəşid deyil, onun obrazını dəqiqliyi ilə göstərə bilmir.
Mübahisə etmirəm. Baxışlar, yanaşmalar fərqlidir. Amma bir həqiqət də unudulmasın ki, Rəşid kimi nəhənglərin abidəsini yaratmaq son dərəcə çətindir.
Bu səs, bu ad özü artıq abidədir.
Və Rəşid bu millətin ruhuna o qədər qarışıb ki, Rəşidi canlı görənlər bir yana, hətta onu yalnız oxularından tanıyanların da hər birinin içərisində öz Rəşidi var.
Hərənin bir cür gördüyü və təsəvvür etdiyi şəxsiyyəti hamının qəbul edəcəyi bir şəkildə canlandıraraq millətə təqdim edəcək heykəltəraş da elə Rəşid qədər böyük olmalıdır.
Rəşid Behbudov dünənin, indinin və gələcəyin elə fövqəladə gözəllik yaradıcılarındandır ki, artıq rəmzə çevrilib.
Milli rəmz olmaq ucalığına qalxanlarasa, minnətdar yurddaşlar tərəfindən layiq olduqları abidələr gec-tez hökmən yapılır.
Lakin artıq ucalmaqda olan və gələcəkdə dikəldiləcək Rəşid abidələrinin milyonlarcasını Azərbaycan insanı ürəyində lap çoxdan bərqərar edib.
Bizə yadigar qoyub getdiyi hər səs incisi özlüyündə ayrıca abidə olan Rəşid Behbudovun möhtəşəm heykəli Tarixin Bağrında XX yüzilin ortalarından var və həmin abidə Rəşid sağ olduqca da var olacaq.
Bunca sevimli bir səs dünyası doğurmuş Rəşidin sağlığı, diriliyi isə millətimizin, dilimizin ömrü qədər olacaq!
Təəccüblənirəm - niyə bu qədər məşhur ola-ola, bunca sevildiyi halda indiyə qədər Rəşid Behbudov haqqında Azərbaycanda onun əzəmətinə yaraşan kitab yazılmayıb, bədii film çəkilməyib.
Rəşid Behbudov haqqında Elmira Abbasovanın 1965-ci ildə rusca nəşr olunmuş, hələ məktəbli ikən oxuduğum portret- kitabdan savayı indiyədək onun ömür və sənət yolunu bütün ayrıntıları ilə əks etdirəcək sanballı əsər ortada deyilsə, əlbəttə, bu kəsirimizdir.
Fotoları toplanmış, səsi yazılmış, müasir poliqrafik imkanlardan istifadə ilə gözəl tərtibatda buraxılmış ayrı-ayrı albomlar və həm həvəskarların, həm də peşəkarların Rəşid Behbudov barədə çoxsaylı məqalələri son illərdə işıq üzü görsə də, hələ ki, bu zirvə sənətkarımızı insanlarımıza bir qədər də yaxın edə biləcək, onun daxili dünyasını yetərincə açacaq mötəbər əsərlərin intizarındaydıq.
Bu mənada dəyərli qələm adamı, ömrünün 60 ilinə yaxın əsas parçasını jurnalistikamıza, publisistikamıza bağışlamış Fazil Rəhmanzadənin Rəşid Behbudov haqda əsərinin əhəmiyyəti çox böyükdür.
Kitabın nəşrindən öncə əlyazmasını vərəqləyəndə və gələcəkdə səhifələrini bəzəyəcək fotoları seyr edəndə nəzərlərim məni riqqətləndirən bir şəkildə dayandı.
Gənc Fazil Rəhmanzadə Rəşid Behbudovun qonağıdır, üstü müxtəlif kağızlarla, sənədlərlə, kitablarla dolu masa və masa arxasında Rəşid Behbudov.
Zahirən, nə qədər tarixi olsa belə, hər halda adi fotodur.
Amma niyə məndə bunca xiffətli duyğular, həyəcan oyada bilir?
Çünki həmin fotoya baxdıqca istər-istəməz 1977-1978-ci illəri, unudulmaz müğənni ilə elə həmin fotonun çəkildiyi məkanda, o məşhur Kukla teatrındakı görüşlərimizi xatırlayıram.
O zamanlar Rəşid Behbudov Mahnı Teatrını yaratmışdısa da, ətrafına topladığı istedadlı kollektivlə tez-tez Azərbaycan boyu konsertlər verirdisə də, dünyanın müxtəlif ölkələrinə vaxtaşırı qastrol səfərlərinə yola düşürdüsə də, hələ arzusunda olduğu münasib sabit məkanları yox idi.
Təmirə ciddi ehtiyacı olan, damı qəzalı, hər yağış səpəndə neçə yerdən daman bu nimdaş binada isə Rəşid Behbudov o illərdə evindəki saatlardan da çox vaxt keçirirdi.
Xatirimdədir, elə həmin binada, yuxarı qatda balaca kabinetindəki iri masanın arxasındakı növbəti görüşlərimizdən birində Rəşid müəllimi çox pərişan gördüm.
Növbəti dəfə yağış yağmışdı, masanın üstündəki bəzi sənədləri, yazıları və bir neçə kaseti korlamışdı.
“Rəşidin gününü görürsən də” demişdi!
Və bu sözlər indi yadıma düşürkən məni daxilən ağrıdır.
Dahiyanə sənəti ilə güc timsalı olan bir yaradıcının namünasib şərait qarşısında öz gücsüzlüyünü belə fağırcasına ifadə etməsi ürək incidirdi.
Rəşid Behbudovu sevənlərin arasında unudulmaz Heydər Əliyevin xüsusi yeri var. Rəşid Behbudovun sağlığında da, artıq həyatda olmadığı çağlarda da bu nadir siyasət və dövlətçilik nəhəngi diqqət və qayğılarını ondan heç vaxt əsirgəmədi.
Elə Mahnı Teatrına indi Rəşid Behbudovun adını daşıyan küçədəki binanın ayrılmasını və orada əsaslı təmirə başlanması qərarını da vaxtilə Heydər Əliyev vermişdi.
Heyiflər ki, ömür vəfa etmədi, tale həmin binada ürəyi istəyən kimi fəaliyyət göstərmək imkanını ondan əsirgədi.
Yadıma düşür o Kukla teatrının binasında 1978-ci ilin aprelində Rəşidin, atası - XX yüzilin əvvəllərinin məşhur Azərbaycan xanəndəsi Məcid Behbudov haqda xatirələrini lentə almağım.
Əvvəlcə danışmışdı. Söylədikləri əsasında mətn düzəltmişdim.
O dövrdə Azərbaycan televiziya və radiosunda qayda belə idi ki, efirdə səslənəcək mətnlər öncədən baxılır, təsdiq edilirdi. Və adətən çıxışçılar da mətni kağızdan, üzündən oxuyardılar.
Baxmayaraq ki, yazdığım sözbəsöz elə ustadın dedikləri idi, qayıtmışdı ki, qoy bir neçə gün qalsın, oxuyum, mənimsəyim, sonra yazaq.
Bir neçə gün sonra ağır studiya səsyazanını çiynimə alıb gəlmişdim, yenə razılaşmamışdı. “Yox, hələ hazır deyil, qoy bir az da cilalayım”.
Və mənə bir müsahibəni yazanacan xeyli əziyyət versə də, bir neçə dəfə aparıb-gətirtsə də, bu gedişatda yaxın məsafədən müşahidə edərək ona şahid kəsilmişdim ki, həqiqətən Rəşid haqqında eşitdiklərim tam düz imiş.
Əvvələn, onun iş üslubu ilə birbaşa müşahidələrimlə tanış olmuşdum.
İkincisi də, eşitmişdim ki, o, ifa edəcəyi hər əsər üzərində günlər nədir, həftələrlə, bəzən aylarla işləyir, axtarışlar aparır.
Gözümlə görüb yəqin etmişdim ki, bir halda adicə radio çıxışına belə məsuliyyətlə yanaşırsa, ifa edəcəyi musiqi əsərinə neçə qat artıq diqqətlə, daha ciddiyyətlə yanaşacağına da şübhə ola bilməz!
Onunla illər boyu yaxınlaşdıqca, ünsiyyətlərimiz artdıqca bu nadir sənətkarın özünə qarşı da, yetirmələrinə, həmkarlarına münasibətdə də nə qədər tələbkar, hətta amansızca tələbkar olduğuna şahid kəsildim.
Allahın bəxş etdiyi istedad öz yerində, ancaq Rəşid kimi fədakarlıq göstərməyəndə həmişə yaşayacaq inciləri yaratmaq mümkün olmur.
Bu bir köhnəlməz yaradıcılıq düsturudur ki, həmişə təkrar-təkrar isbatına ehtiyac var.
Rəşid Behbudovdan yadigar qalmış səs abidələrini dinlədikcə həmişə hərdəfəki kimi sonsuz zövq ala-ala, heyran qala-qala onu da düşünürəm ki, bu incilərin bu gözəlliyə, bu kamilliyə çatması üçün gör vaxtında Rəşid Behbudov nə qədər saatlar itirib, nə qədər əməklər sərf edib.
Fazil Rəhmanzadə xoşbəxt adamdır.
Xoşbəxtdir ki, qismət onu lap cavankən 1960-cı illərin mətbuat həyatında ən sevilən və bol oxuculu olan “Bakı” axşam qəzetinə gətirib, az sonra etimad göstərərək onu ədəbiyyat və incəsənət şöbəsinə müdir təyin ediblər.
Başlayıb canlı klassiklərlə mütəmadi təmaslarda olmağa.
Ömründə Fikrət Əmirovun, Rəsul Rzanın, Niyazinin, Əfrasiyab və Şəmsi Bədəlbəylilərin, Rəşid Behbudovun, Firəngiz Əhmədovanın, Müslüm Maqomayevin, Lütfiyar İmanovun və neçə-neçə başqa zirvəmizin işığı qalmaqdan böyük nə səadət ola bilər!
Fazil Rəhmanzadə vaxtilə bu sənətçilərin hər biri ilə, o sıradan elə Rəşid Behbudovla da dəfə-dəfə görüşüb, müsahibələr alıb, yazılar hazırlayıb.
Və aradan bu qədər vaxt ötəndən, o qiymətli Vətən balaları artıq tarixin bir parçasına çevriləndən sonra onlara yenidən qayıtmaq, onları bu millətə təzədən qaytarmaq, yeni nəsillərə təzədən tanıtmaq zəruriyyəti də yaranır.
Və zəhmətkeş, yorulmaz yazarımız Fazil sağ olsun ki, illərdir bu vəfa borcuna sədaqətlə əməl edir.
Ömründən keçən böyüklərimizi sanballı kitablarda bir daha əbədiləşdirir.
Və növbə SSRİ xalq artisti Rəşid Behbudova yetişib.
Bədəlbəylilərin, Lütfiyar İmanovun, Tahir Salahovun, Müslüm Maqomayevin, Ələsgər Ələkbərovun və bir çox digərlərinin ardınca indi Rəşid Behbudovun dünyası bizə Fazil Rəhmanzadənin qələmi ilə yenidən canlanır.
Fazil Rəhmanzadənin Rəşid Behbudov haqda yazılarının bir vacib özəlliyi ondan ibarətdir ki, bu, yalnız bir araşdırma deyil.
Rəşid haqqında, inanıram ki, yaxın və uzaq sabahlarda da yeni-yeni kitablar yazılacaq. Lakin Fazil Rəhmanzadənin yazdığı onların hamısından seçiləcək. Axı, Fazil həm də şahiddir.
O, əfsanəvi sənətkarla dönə-dönə görüşüb, Rəşid Behbudovu bir yay gecəsinin sakitliyində, bağ mövsümündə, dostların toplaşdığı mehriban məclisdə nəfəsini duyacaq qədər yaxından izləyib, lentlərdə, yazılarda qalmayan, elə həmin axşamın içərisində əriyib itən şirin, təkrarsız Rəşid avazında heç birimizin dinləmədiyimiz “Sənsiz”i eşidib.
Onillərin müşahidələri, kitabxanalarda, arxivlərdə aparılan tədqiqatlar, onların üstünə gələn xatirələr Rəşid Behbudov ömrünə ayna tutan bu yeni kitabı yaradıb və səhifə-səhifə çevirdikcə, mütaliə etdikcə həm əziz sənətkarımızı bir az da yaxından tanıyırıq və həm də elə bil onun tanış oxuları bizə yeni cilvədə təzədən qayıdır.
Rəşidsə, mədəni gerçəkliyimizin, mənəviyyat tariximizin elə sonacan kəşf edilməmiş qitəsidir ki, gərək ona Fazil kimi etibarlı bələdçilərin yolgöstərənliyi ilə mütəmadi səyahətə çıxaq.
Rəşid Behbudovun az adamın eşitdiyi, rusca lent yazısı qalmış bir nəğməsi var. “İki sahil” adlı bu mahnı Cənubi Azərbaycandakı azadlıq hərəkatına, 1 illik məsud ömründən sonra 1946-cı ildə devrilmiş Milli Hökumətimizin və Seyid Cəfər Pişəvəri başda olmaqla cənublu qardaşlarımızın düyünlü taleyinə həsr edilmişdi.
Araz, Araz, Araz, sən ey daşqın çay.
Yurda sərhəd olmaq sənin qismətin.
İranın kəndləri, yanmış düzənlər,
Sənə yükləyibdir qara həsrətin.
Doğma balaların Azərbaycanın
Ayırıb Arazın dərdli çəpəri.
Kəsib soydaşların bəxt yollarını,
Axıb gedən çayın əyri xəncəri.
Araz, Araz! Çəkdin hər müsibəti,
Göz yaşı çayısan söylədi ellər.
...Yenə Azərbaycan yaz təravəti
Yazın saflığıyla dolub sərasər.
Bura başdan-başa gül içindədir,
Amma donub qalıb çay üstdə bahar.
Sərhədi aşması mümkün deyildir.
İngilis əsgərlər orda durublar.
Orda çörək yoxdur, nəğmə oxunmur,
Tozlu cığırlardan fəqirlər keçir.
Qardaş, əziz qardaş, biz ki bir canıq,
Silah qaldırmazsan sən mənə əsla!
Dünya qopsa belə düşmən olmarıq,
Unutmasın bunu yanki ağa da!
Gün gələcək sənə bahar güləcək
Kəsə bilməz heç kəs yaz gələn yolu.
Araz boyu açar yenə gül-çiçək
Qovuşar sahillər könül dolusu.
Araz, sözüm sadə, inanıran mən
Səadət çayına dönəcəksən sən.
Fazilin kitabının hər səhifəsi insanı xatirələr dünyasına çəkib aparır və həmin xatirələrin cazibəsi sövq etdi ki, arxivimdən bu şeiri axtarıb tapım.
Bu Rəşid Behbudovun həmin “İki sahil” mahnısının ruscadan bədii tərcüməsidir. Hələ bir ayrıca ekvoritmik tərcümə də etmişdim.
Bunu o vaxt Rəşid müəllim xahiş etmişdi.
1970-ci illərin sonları idi. Onda Cənubi Azərbaycan mövzusu da, bu qəbil mahnılar da senzura qadağası altında idi. Amma Rəşid müəllim ümid edirdi ki, haçansa bu mahnının sözlərini cüzi dəyişərək mütləq Azərbaycan dilində də oxumalıdır.
Nə acı ki, bu da onun gerçəkləşməyəcək niyyətlərindən, arzularından biri oldu.
Fazil Rəhmanzadənin kitabının bir gücü də belə xatirələri diriltməsi, yada salmasıdır.
İnanıram ki, bir zamanlar Rəşidi görmüşlər, onu tanımış, onunla təmasda olmuşlar da bu kitabı vərəqlədikcə Rəşid ömrünün neçə maraqlı anı ilə bağlı epizodları yada salacaqlar.
Kaş ya özləri qələmə ala, ya da onların hər birinin yanında Fazil kimi mötəbər qələm sahibi ola ki, bu Rəşidli anları tarixləşdirə!
Fazil Rıhmanzadənin sənət salnaməçisi olaraq millətimiz və mədəniyyətimiz qarşısında xidmətləri çoxdur. Bu kitabı ilə vətənpərvər qələm dostumuz həmin silsiləni bir qədər də zənginləşdirir.
Rəşid müəllimin bir zarafatı yadıma düşür.
Söyləyirdi ki, bizlərdən çox yazın, elə o yazılarla siz də yaşayacaqsınız.
Düz demirdimi məgər?!
Əbədi ömürlülərin ömründən onları sevənlərə də hökmən bir nur dilimi, bir sovqat yetir.
Rəşidin Azərbaycan insanı ilə həmişəlik yol yoldaşı olan bahar ruhlu, yaşarı sənətindən bəhs edən bu kitabının Fazil Rəhmanzadəyə ən dəyərli mükafatı elə odur ki, Rəşidsevənlərin məhəbbətindən bundan sonra daim ona da pay düşəcək."
"Sovet dövründə Əhməd bəyə xeyirxahca məsləhət bilmişdilər ki, kommunist partiyasına gir, uduzmazsan.
İstəməmişdi.
Sürgünə gedib qayıtmışdı.
Qazaxıstanda işləyəndə “partiyaya girməyin lazımdır” demişdilər, – istəməmişdi.
Və nəhayət birinci həbsi və sürgünündən sonra Bakıda Bağırov ona: “Belə olmaz. Partiyaya ərizə yaz, kommunist ol, sənə yaxşı vəzifə də verərik”, – demişdi. Əhməd bəy bundan da imtina etmişdi və Mircəfərin mirqəzəbliyinə düçar olmuşdu.
Əhməd bəy siyasət adamı idi, amma nə siyasətdə, nə həyatda riyakarlığı bacarırdı. Buqələmun olmaq, vəziyyətə, şəraitə uyğunlaşmaq əlindən gəlmirdi. Bir sifəti vardı və dəyişən vəziyyətlər, şəraitlər sifətini dəyişə bilmirdi.
Bunlar Əhməd bəyin sözləridir: “Bizə özümüzdən başqa söykənəcək bir yer yoxdur. Millət gərək kəndinə söykənsin. Biz yaşamaq istəyirik. Bu uğurda biz can versək, hər yerdə üzümüz ağ, alnımız açıq olar. Biz haqqımızı müdafiə etmək üçün bu gün düşmənə müqavimət göstərməliyiz. Ola bilsin ki, məğlub da olaq. Olsaq da, eybi yoxdur, gələcəkdə əfkarımız, tariximiz bizi yaxşılıqla yad edəcəkdir. Xanlıq zamanında bir gəncəli Cavad xanın öz istiqlaliyyəti müdafiəsində göstərdiyi rəşadət və fədakarlığı tarix heç bir zaman unutmayacaq. Əgər biz də düşmənə müqabilə etsək, bir vaxt deyəcəklər ki, Azərbaycan yaşamaq istədi, lakin onu qoymadılar. Bu bizdən ötrü şərəfdir. Gələcəkdə tariximiz bununla başlayacaq”.
***
Yenilməz bir insan və sabitqədəm yurdçu kimi o, Vətənin istiqlalı uğrunda can verməyə hazır olduğu kimi, vicdanının, əqidəsinin, şərəfinin, ruhunun istiqlalını da qanıyla yumağa, köksüylə qorumağa hazır idi. Ruhunun istiqlalını qoruya bilməyən bir kəs Vətənin istiqlalını hifz edə bilərmi?!
Əhməd bəyi yaşamağa qoymadılarsa da, haqlı çıxdı – əlbəttə ki, millətimizin şərəf tarixi həm də ondan başlayır!..
***
Ova gecələr çıxan yırtıcılar kimiydilər. Qurbanlarının ardınca şəhər yatanda yollanırdılar. Bu dəfə də adətlərinə xilaf getmədilər. Əhməd bəyi aparmağa gecə gəldilər.
Qaranlıq düşməsinə “şər qarışdı” da deyilir. O illərdə əslində heç “axşam düşdü”, “gecə gəldi” ifadələrini işlətmək düz deyildi. Çünki hər axşam, hər gecə həqiqətən ŞƏR qarışırdı. Hər gecə ŞƏRin təntənəsi başlayırdı. Hər gecə hansı evəsə şər girirdi, kimisə aparırdılar və tək aparılanın yox, bütün ailəsinin taleyi həmin andan o gecənin şərinə və qara rənginə bürünürdü.
1012 saylı orderi göstərdilər. 1930-cu il dekabrın 8-i idi.
Bu gəlişi gözləməyə bilməzdi. Çünki artıq dekabrın ilk günlərindən bir sıra məsləkdaşlarını həbs etmişdilər. Əhməd bəy Pepinov da daxilən hazır idi və əslində indi yox, 10 il əvvəldən hər gün həbsinə hazır idi
1931-ci il sentyabrın 30-da Baş Siyasi İdarə ona ən ağır cəza – güllələnmə kəsdi və Əhməd bəy Pepinov bir də Bakıya 35-ci ildə qayıda bildi. Güllə payını 1920-də bolşeviklər milli hökuməti devirib hakimiyyəti qəsb edəndən dərhal sonra da ala bilərdi və məntiqlə almalıydı da – Müsavat parlamentinin katibi olmuşdu, iki nazirliyə rəhbərlik etmişdi. Amma hələ ölümə yaşı çatmırmış. Qayınatası Həsən bəy Ağayev kimi onunçün də dönük bəxtin müəyyənləşdirdiyi ölüm həddi 45 imiş. 1931-də bu həddə hələ xeyli qaldığından güllə ondan yan keçir – 1932-ci il fevralın 2-də onun haqqındakı hökm dəyişdirilir, əvvəlcə 10 il həbs, daha sonra isə müddəti tutulduğu gündən sayılmaqla 5 illik sürgünlə əvəz edilir.
Ölümün onu 45 yaşında haqlaması qismətinə yazılmasaydı, Əhməd bəy minbir qasırğasından adlayacağı həyatı əməlli-başlı anlamamışdan – uşaqkən yox olub gedərdi, heç cəsədini də tapmazdılar.
O, anadan olmuşdu Gürcüstanda – Axalsıxın Bolacur kəndində. 3 qardaş, 2 bacıymışlar. Anaları erkən vəfat edir. Bir dəstə körpə uşağın əlində başını itirən Ömər bəy təzədən evlənəsi olur. Onun da, anasız qalmış qəlbi sınıq balalarının da bəxti gətirir ki, 5 uşaq üstünə gəlməyin möhnətli yükünü boynuna götürmüş bu qadın mələk çıxır. 5 uşağa doğma anadan da artıq baxır və özünün dünyaya gələn qızıyla da bu uşaqlar arasında sonacan ögeylikdən əsər-əlamət sezilmir. Əhmədin ağır xəstə olan anasının yükünü müəyyən qədər yüngülləşdirməyi Ömər Faiq boynuna götürür. Əhməd köçür dayısıgilə. Dayısı İstanbulda təhsil alıb gəlmiş, artıq imzası “Sərvəti-fünun”da, “Tərcüman”da dərc etdirdiyi yazılardan, Şəkidəki, Bakıdakı fədakar müəllimlik və ziyalı çalışmalarından gərəyincə tanınan Ömər Faiq Nemanzadə idi.
1900-cü ildə Ömər Faiq Şamaxıya dərs deməyə yola düşür və balaca Əhməd də dayısıyla gedir. Onda və ondan sonrakı illərdə Əhməd Ömər Faiqdən yalnız əlifbanı, hesabı, fars, ərəb dillərini öyrənmir, gün-gün dayısından adamlıq, vətənsevərlik və millətçilik dərsləri alır.
Və əcəl Əhmədə birinci dəfə yaxınlaşanda – 1902-ci ildə nəriltisiylə yeri-göyü titrədən dəhşətli zəlzələ – Şamaxının daşını daş üstə qoymayanda, bacı yadigarı əmanət çocuğu Ömər Faiqin həyat yoldaşı Abidə xanım ölümün cəngindən qoparmış, uçulub viran qalan evin kərpicləri altından çıxarmışdı.
Bütün varlığıyla məktəb olan, maarifçi olan, millət müəllimi olan Ömər Faiq rəva görərdimi bacısı balaları təhsilsiz qala? Əhmədin qardaşları Zəkini də, Məmmədi də Qori seminariyasında oxutdurur. Amma öz balasıyca sevdiyi Əhmədi gözündən uzaq buraxmır – onu Tiflisdəki “Zadəganlar gimnaziyası”na düzəldir. Və özü Tiflisdə olmadığı vaxtlarda onu ən yaxın sirdaşına tapşırır – Əhməd Mirzə Cəlilgildə qalır. Dünyaya gözünü açandan, ağlı söz, fikir, kitab kəsəndən millətin Ömər Faiq və Mirzə Cəlil kimi dühalarının qanadı altında pərvəriş tapan bir uşaq böyüyüb kim olmalıydı ki!
Əlbəttə ki, onlara bənzər, onlar xislətli!
Olur da. Həm düşüncəsinin üstün tərziylə, xalqa və yurda sevgisiylə, işıqlı, nəcib əməlləriylə, həm də nə acı ki, onlarınkına oxşayan nahamvar taleyiylə...
Əhmədin əsl soyadı Ömərbəyov idi. 1917-ci ildə Gürcüstanda əhalinin siyahıyaalınması keçirilir və ümumi miqdar 3 milyondan bir az artıq alınır. Bu ümumi sayın içində türklərin (Mirzə Cəlil demişkən, yəni ayıb olmasın, biz azərbaycanlıların) miqdarını bacardıqca azaltmaqçün yüz hoqqadan çıxırlar. Bir çox ailələrə – azsavadlılara, belə şeyə məhəl qoymayanlara, özlərinə demədən gürcü familiyası yazırlar gedir, bir qisminə təklif edib gürcü soyadı verirlər. Bəzilərinin də olan soyadlarını elə dəyişirlər ki, üzdən gürcü familiyası olmasa da, Azərbaycan soyadına da bənzəmir. Siyahıyaalmada isə bunları da gürcü ayağına qoşurlar.
Əhmədin gimnaziya diplomunda soyadı “Ömərbəyov” yazılmışdı. Qardaşlarınınkı da eləydi. Amma bu siyahıyaalmadan sonra hamısı dönüb olurlar – Pepinov. Ataları Ömər kişinin meşəliyi varmış. O meşəliyinmi, ya oradakı ağaclarınmı adı gürcücə “pepin”miş və bu uydurma soyadı həmin minvalla bənd edirlər bunlara. Təkrarı və tayı olmayan bir qondarma azərbaycanlı soyadı belə yaranır. Bu yamaq soyadı daşımaq Azərbaycanın ən xalis vətənsevərlərindən birinin payına düşür.
1912-cü ildə (çox yerdə 1913 yazırdılar. Bilmirəm nəyə istinadən. Mən Əhməd bəyin öz əlilə yazdığı və KQB-dəki şəxsi işinə daxil edilmiş anketinə əsaslanıram) Əhməd Pepinov eyni vaxtda Moskva Universitetinin iki fakültəsinə daxil olur – hüquq və iqtisadiyyat. Moskvaya gedəndə artıq kifayət qədər mükəmməl təmələ sahibdi. Türk, rus, gürcü dillərindən savayı fərqlənməylə bitirdiyi gimnaziyada öyrəndiyi alman, fransız və əski yunanca da vardı.
“Atam mənimlə əsasən rusca danışardı. Ürək sözü olandasa, ya azərbaycanca, ya türkcə. Atamın dili 1918-də Bakıya gələndən sonra azərbaycanlılaşmışdı. Onacan türk ağzı ilə danışırdı. Gimnaziyada atamgilin birinci xarici dili almanca, ikincisi fransızca olmuşdu. Engelsi, Marksı atam almanca orijinaldan oxuyurdu. Nənəm deyirdi ki, fransızcası da çox gözəldi. Çünki nənəm fransızcanı təmiz bilirdi və hərdən atamla elə bu dildə danışırdılar”.
Bunları mənə Əhməd bəyin tək yadigarı, yeganə balası Sevda xanım Pepinova söyləyirdi.
Moskva illərində tələbə Pepinovun vaxtaşırı göndərdiyi məqalələr “Axalkalakili Əhməd Cevdet” imzasıyla “Açıq söz”də yer alırdı. O özü kimi diribaş, ərinməz cavanları toplayıb tez-tez “Azərbaycan etnoqrafik konsert gecələri” təşkil edirdi və tələbələr arasında geniş iş aparan “Azərbaycan həmyerlilər cəmiyyəti”nin rəhbərlərindən idi.
Tarım çəkilmiş vaxt, Moskvadakı tələbə mühiti eləydi ki, Əhməd bəy siyasətə qoşulmaya bilməzdi. Şuluq dövrün vulkanları uğuldayan siyasi mühiti, Rusiyada cərəyan edən hadisələr, düşünən insanları sövq-təbii öz qucağına sovururdu. 1917-ci fevral burjua inqilabı baş verəndə Əhməd bəy hələ Moskvadaydı və həmin il təhsilini bitirib Tiflisə qayıdanda buralarda inqilabın ciddi əks-sədalarıyla qarşılaşdı. Və siyasət onu aldı ağuşuna.
Həmin çağdan başlanaraq 12 il ərzində davam edən siyasətçi və dövlətçi fəaliyyətlərinin nəticəsiydi ki, 30-cu ilin 8 dekabr gecəsində onun ardınca gəlmişdilər və özü də bixəbər deyildi ki, əvvəl-axır bu baş verəcək; ən azı köhnə və yaxın tarixdən agahdı ki, bu yolun yolçusunun iqbalında həbs də, sürgün də, əziyyətlər də labüddür.
Ondan başqa daha 52 nəfər tanınmış siyasi xadimin, dövlət və hökumət adamlarının, sənayeçi və ziyalının məsuliyyətə alınmasına bais olan bu əməliyyat KQB-nin sələfi Baş Siyasi İdarənin apardığı, 37-də zirvəsinə çatacaq repressiya fəlakətinin müqəddimə sayılası ən çoxqurbanlı və dağıdıcı dalğalarından idi.
Əhməd Pepinovu və onunla eyni vaxt döngəsində həbsxanaya atılmış daha 52 nəfəri mərkəzləri Parisdə, Türkiyə və İranda yerləşən, milli cümhuriyyəti bərpa etmək məqsədilə iş aparan gizli, əksinqilabi, antisovet Azərbaycan Milli Mərkəzi adlı təşkilatla bağlılıqda suçlandırırdılar.
Əhməd bəydən öncə – dekabrın 2-də onun yaxın dostlarından Xudadat bəy Məlikaslanovu aparmışdılar. İxtisasca yol mühəndisi olan Xudadat bəy həbs ediləndə Dövlət Plan Komitəsi sənaye bölməsinin sədri, Sənaye İnstitutunun professoru idi. O, Azərbaycan Milli Mərkəzi (AMM) Bakı Təşkilatının rəhbərlərindən hesab edilirdi və kameraya atcağın dilaçmanın bütün qəddar üsullarından istifadə edərək onu lazımi şəkildə danışmağa vadar edə bilmişdilər.
1931-ci il martın 30-dakı dindirmədə o, AMM-in quruluşu və fəaliyyət istiqamətləri haqqında deyirdi: “Azərbaycan Milli Mərkəzi Kommunist Partiyasına bənzər şəkildə yaradılmışdı. Yəni başda Mərkəzi Komitə durur, əyalətlərdə rayon komitələri işləyirdilər. AMM-in Mərkəzi Komitəsinin tərkibinə mən, Firuz bəy Ordubadski, Məmmədhəsən Hacınski, Rza Həqqi Şabanov, Əhməd bəy Pepinov, Çingiz İldırım, Şamo Naxçıvanski, Fətulla Rüstəmbəyov, Məhəmməd Mollayev, Zeynal Tağıyev, Ələsgər Bəylərbəyov, Ağalar Mahmudbəyov, Mirzələtif Mirzəyev, Qalib Vəkilov, zənnimcə, “Müsavat”ın nümayəndəsi Cavad Məlik-Yeqanov, İttihad Partiyasının bir nümayəndəsi – onun da ad-familiyası hazırda yadımda deyil, daxildik. Mərkəzi Komitəmizin özündə isə əsas rəhbərlik Pepinovun, Şabanovun, Hacınskinin, İldırımın, Ordubadskinin, Məlik-Aslanovun və mənim əlimdə cəmləşmişdi. Təşkilatımızın ayrı-ayrı istiqamətlər üzrə xəttini həyata keçirməkdən ötrü xüsusi mərkəzlər yaradılmışdı. Birinci – hərbi mərkəz idi və ora Çingiz İldırım, Şamo Naxçıvanski və Qalib Vəkilov, ikinci – qiyamçı mərkəz idi, ora Ordubadski, Mollayev, Bəylərbəyov, Şabanov və Pepinov daxil idilər. Bundan əlavə, daha iki – sənayedə və nəqliyyatda təxribatlar törətmək üzrə mərkəzlər vardı.
Xaricdəki mühacir dairələriylə əlaqələrimizə aidsə onu deyə bilərəm ki, Azərbaycan Milli Mərkəzinin xaricdəki təşkilatıyla ilk canlı rabitəmiz sabiq mühacir Yaqub Vəzirovun 1926-cı ildə Konstantinopoldan gəlməsiylə başlandı. O bizə Konstantinopolda və Parisdəki mühacirlərimiz haqqında müfəssəl məlumat verdi. Bildirdi ki, bütün Azərbaycan mühacirəti Konstantinopolda Məmmədəmin Rəsulzadənin başçısı olduğu AMM-in, Parisdə isə “Qafqazın Müstəqillik Komitəsi”nə daxil olan və həm bütün mühacir dairələri, həm də Fransa və İngiltərənin siyasi, maliyyə çevrələri, həmçinin Deterdinqin, Nobelin neft konsernləriylə əlaqə saxlayan Əlimərdan bəy Topçubaşovun rəhbərlik etdiyi qrupun ətrafında birləşib.
Yaqub Vəzirovun gəlişindən sonra Konstantinopoldakı və Parisdəki mərkəzlərimizlə əlaqəni Tiflis şəbəkəmiz vasitəsilə Hacınski həyata keçirirdi.
Sənədlərin və mühacir ədəbiyyatının harada olması barədə Pepinov, Şabanov və Ordubadski məlumat verə bilərlər”.
Yeni yaradılacaq hökumət kabinetinin də iki variantda layihəsi varmış. Hər iki variantda Əhməd bəy Pepinova xalq maarif naziri vəzifəsini həvalə etmək nəzərdə tutulurmuş.
Professor Firuz Ordubadski Əhməd bəyin ailəvi dostlarından idi. O, ilk tutulanlardan idi – 1930-cu il dekabrın 1-də anketində dəqiq göstərildiyi kimi – gecə saat 4-də aparılmışdı. Firuz bəy sovetin nöqteyi-nəzərindən onsuz da keçmişi ləkəli olan adam idi – pristav ailəsində doğulub böyümüşdü.
Tibb təhsili almışdı, doktor olmuşdu, hökumət pilləkənləriylə dikəlmişdi, – son vəzifəsi Dövlət Plan Komitəsinin sədr müavinliyi idi. Həbs olunanda Azərbaycan və Zaqafqaziya Mərkəzi İcraiyyə Komitələrinin üzvlüyündən əlavə, həm də SSRİ MİK-in üzvlüyünə namizəd idi. Qarayaxıcı dövlətin əlində bütün bunların maskalanma olduğunu söyləmək su içmək kimi asan idi. Və Firuz bəyə də həbsinin ilk günlərindəncə sovet cəlladxanasının etibarlı fəndləriylə necə işgəncələr vermişdilərsə, başlamışdı həm özünü, həm məsləkdaşlarını ifşa edən bolluca hesabatlar yazmağa. Onlarca cildi əhatə edən “Azərbaycan Milli Mərkəzinin işi” adlı toz basmış qovluqlarda Ordubadskinin mavi mürəkkəblə, əsəbi xətlə qələmə aldığı bir kitablıq “etiraf”ları var. Dönə-dönə Əhməd Pepinovu da “satır”. Əlbəttə, o dövrün, sovet cəza idarəsinin zirzəmi otaqlarında, səsçıxmaz qalın daş divarlı zindanlarında nələr törəndiyini gerçəkliyiylə təsəvvür etməyənlər ən yaxın adamları haqqında belə xəbərçilik etmiş, yeri düşəndə ağlasığmaz böhtanlara qol çəkmiş, zahirən çox mədəni, əqidəli, vicdanlı, lakin sanki dar ayaqda xəyanətə yuvarlanmış, dönüklük göstərmiş insanları qınaya bilərlər. Elə saf insan Ordubadskini də o cümlədən (məni hər dəfə repressiya qurbanlarından bəhs edərkən bu fikri təkrarlamağıma görə qınamasınlar. Gərək hər dəfə deyəm). Amma...
1935-ci ildə sürgündən qayıdan günün sabahı Əhməd bəy qalxır ki, Firuz bəygilə gedirəm. Qayınanası Xədicə xanımın matı-qutu quruyur: “Ay Əhməd bəy, axı qulağımıza çatıb ki, o sənin haqqında çox sözlər deyib orda”.
Əhməd bəy: “Firuz bəy mənim sadiq dostumdur, həmişə də dostum olaraq qalacaq. Orada nə deyibsə, sayılmır. Orada ayrı cür danışmaq mümkün deyil”.
***
1931-ci il aprelin 22-dir. Firuz Ordubadini dindirirlər.
“Azərbaycan Milli Mərkəzinin keçirdiyi gizli yığıncaqlarının birincisi 1927-ci ilin noyabrında Əhməd bəy Pepinovun evində olub. Mən iştirak etməmişəm. Amma bilirəm ki, orada Məmməd Yusif Cəfərov, Xudadat bəy Məlikaslanov, Fətulla bəy Rüstəmbəyov, Məlik-Yeqanov, Tağıyev və Şabanov toplaşaraq xaricdəki mərkəzdən alınmış direktivləri müzakirə ediblər”.
Ordubadskinin çoxsaylı əlyazmalarından birində kəsik: “İdeoloji cəbhədə Pepinov işləyirdi. Həm ədəbiyyat, həm də təhsil sistemində – istər orta, istərsə də ali məktəblərdə onun vəzifəsi gənclərə Azərbaycanın müstəqilliyi ideyasını təlqin etməkdən ibarət idi”.
Bu ifadələrin hər biri ölümə bərabərdi.
Çekistlər Azərbaycan Milli Mərkəzinin işi ilə ilgili məsuliyyətə cəlb etdiklərinin hər birindən o biri yoldaşları barədə bu cür ifadələr ala biliblər.
Tək Əhməd bəy Pepinov nə mərkəzin işiylə bağlı deyilənləri boynuna alıb, nə də məsləkdaşlarının hər hansı biri haqqında artıq söz deyib. Axıracan mərd-mərdanə bütün işgəncələrə duruş gətirərək bir-birini tez-tez dəyişən müstəntiqlərə təslim olmayıb.
Həbs olunan 53 nəfərin içərisində ən cavanlardan biri idi Əhməd bəy. Dustaq götürüləndə 37 yaşı vardı. Amma həmin insantablamaz zülmlərə, ağrılara, sancılara əyilməyərək mənliyini, kişiliyini qoruması onunla nəticələnir ki, altı-yeddi xəstəliyə düçar olur, bütün səhhəti pozulur.
KQB təcridxanalarında, sovet türmələrində və onların ənənələrini yaşadan həbsxanalarda təzyiqlər, təhqirlər, zor, əzab altında sınan heç kəsi qınamıram. Bədən dəmir deyil, daş deyil, hər kəsin dözümünün bir həddi var. Həm də bəzən o həbs evlərində təzyiq yalnız müttəhimə göstərilməyib, ona əziz olan elə insanlara yönəldilib ki, yumşalmamaq mümkünsüzləşib. Heç birini qınamıram. Amma insan sallaqxanalarında cəhənnəm məşəqqətini andıran üzüntü və əzaba dözərək əyilməyən, bükülməyən, sonacan polad qətiyyətini saxlaya bilən tək-tək mərdlərə xüsusi ehtiram və sevgimi də ifadə etməyə bilmirəm.
Əhməd bəy o nadirlərdən olub.
Əhməd bəy o tək kişilərdən olub.
Və 1956-cı ildə bəraətlə əlaqədar Əhməd bəy Pepinovun KQB arxivindəki cinayət işlərini araşdıran polkovnik Vasili Qriqoryeviç Maksimov onun mətanətinə necə heyran qalmışdısa, qədərincə emosional, hiddətini gizlətmədiyi və ona görə də idarəsinin üslubu baxımından çox səciyyəvi olmayan arayış hazırlamışdı, həmin hisslərin təsiri altında “Literaturnıy Azerbaydjan” jurnalına ayrıca məqalə yazmışdı, bu ailə ilə sonralar da ömrünün axırınacan ailəvi dostluğu özünə şərəf saymışdı və ilk görüşündə Sevda xanıma “Siz atanızla fəxr edə bilərsiniz. Neçə illərdir KQB-də işləyirəm, nə qədər işlərlə tanış olmuşam, bunca mətin adama rast gəlməmişəm”, – demişdi.
Sən də fəxr edə bilərsən, oxucum.
Sənin, hər gün və çox tez-tez rastlaşdıqlarından fərqlənən belə həmvətənlərin də olub!
Ona bənzəmək çətindir – anlayıram.
Barı unutmayaq və qiymətləndirək!"
"Nemətlərin ən sevimlisi, insanı insan edən vacib dəyərlərin ən ucasında dayanan Söz səadət də, bədbəxtlik də gətirə bilir.
İllah da ki, söz adamına!
Gözəl Göygölü görüb ona vurulmamaq mümkün deyil.
Amma belə məlum olur ki, Göygölə Əhməd Cavaddan çox heyran qalan, bu gözəllər göyçəyinə, göllər gözəlinə onun qədər atəşin məhəbbət bəsləyən olmayıb.
Bəlkə də olub, ancaq sevgisini Əhməd Cavad qədər dəqiq, duyğulu ifadə edə bilməyib.
Əhməd Cavadsa xoşbəxt idi ki, könlündəki Göygəl heyranlığı və aşiqliyini elə hisslərinin coşqunluğuna uyğun biçimdə də sözləşdirməyi bacarmışdı.
Dumanlı dağların yaşıl qoynunda,
Bulmuş gözəllikdə kamalı Göygöl.
Yaşıl gərdənbəndi gözəl boynunda,
Əks etmiş dağların camalı Göygöl.
Bulunmaz dünyada bənzərin bəlkə,
Zəvvarın olmuşdur bir böyük ölkə!
Olaydı könlümdə bir yaşıl kölgə,
Düşəydi sinənə, yaralı Göygöl!
Əhməd Cavad “Göygöl”ünü 1925-ci ildə yaradıb.
“Yazıb” yox, məhz yaradıb!
Çünki bu şeir elə vəhy kimi, dua kimidir.
O zamanlar şair Azərbaycan Ədəbiyyat Cəmiyyətinin katibi vəzifəsində işləyirmiş.
Azərbaycan Xalq Cümhuriyyəti devriləndən sonra Əhməd Cavadın azadlıqda yaşadığı hər il deyil, hər gün qənimət idi.
Köhnə müsavatçı, dönməz istiqlal şairi kimi onun adı sovetin “qara siyahı”sında başda gəlirdi.
Əhməd Cavadı birinci dəfə 1923-də tutmuşdular.
Adı da güllələnməli məhbusların suyahısındaymış. Amma sözükeçər xeyirxahları işə qarışır və bu dustaqlığı uzun çəkmir. Hətta ona azadlığa çıxandan sonra vəzifə də verirlər.
Di gəl, 1925-də yazılan “Göygöl” onun təzədən həbsə göndərilməsinə bais olur.
Mərkəzi İcraiyyə Komitəsinin sədri Səmədağa Ağamalıoğlu qəzetdə dərc edilmiş “Göygölü” oxuyunca valeh olmuşdu: “Bu şeiri görəndən sonra kim deyə bilər ki, Azərbaycanın Puşkini yoxdur! Əhsən! Əla yazıb!
Kəsin eyşi-nuşi, gələnlər susun,
Dumandan yorğanı, döşəyi yosun.
Bir yorğun pəri var, bir az uyusun,
Uyusun dağların maralı Göygöl!
Lakin mədümazarlar, şeytana papış tikənlər, xəbislər dərhal Ağamalıoğlunun gözünü açmağa, qulağını doldurmağa başlayırlar ki, siz səmimi adamsınız, xeyirxahsınız, ona görə də bu şeiri şirin bir mənzumə kimi oxuyursunuz. Məbada unutmayın ki, bunu keçmişi ləkəli, bizə qətiyyən sədaqətli olmayan, hətta qatı düşmən sayılmalı bir şəxs yazıb. Bir fikir verin görün nə deyir:
Sənin gözəlliyin gəlməz ki, saya,
Qoynunda yer vardır ulduza, aya.
Oldun sən onlara mehriban daya,
Fələk busatını quralı, Göygöl.
Elə bilirsiniz guya göydəki ayı, ulduzu deyir? Əsla! Cümhuriyyət bayrağının üstündəki ay-ulduzu nəzərdə tutur bu xain! 1918-ci ildə müsavat hökumətinin əvvəlcə Bakıya girə bilməyib Gəncədə yerləşməsinə də işarəylə yazır ki, sən onlara dayə, himayədar oldun. Hələ bu harasıdır, ardını oxuyun, bu məlun görün sovet mətbuatında nəyi dərc etdirib, əski parçası kimi ayaq altına atdığımız köhnə bayraqlarını misralarında necə gizləyib, necə vəsf eləyib:
Dolanır başına göydə bulutlar,
Öpər ayağından qurbanlar otlar,
Bəzənmiş eşqinlə çiçəkər, otlar
Ayrılıq könlünü qıralı, Göygöl!
Cümhuriyyət bayrağının rənglərini sadalyır burda!
Bulud nə rəngdir – göy! Bu bir!
Qurbanlıq quzuların otlamasınından dəm vurur guya. Həqiqətdə isə niyyəti ayrıdır. Qurbanlıq quzu kəsiləndə qanı axacaq – bu da sizinçün qırmızı rəng.
Çəmən-çayır, otlar da yaşıl. Bu da üç!
Göy, qırmızı, yaşıl. Nə alınır?
Həmin o cümhuriyyətin tarixin arxivinə tolazlanmış bayrağı!
Ancaq hərifin bununla da ürəyi soyumur. Türkiyəyə qaçıb getmiş müsavatçı silahdaşlarının xiffətini çəkir, onlara ismarış yollayır.
Bir sözün varmıdır əsən yellərə,
Sifariş etməyə uzaq ellərə?
Yayılmış şöhrətin bütün dillərə,
Olursa qoy olsun haralı, Göygöl!
Yumruq çırpılır masay və Əhməd Cavad “Göygöl”ə görə atılır həbsxanaya.
Nədirsə, bu dəfə də bəla ötüşür və bir neçə aydan sonra onu sərbəst buraxırlar.
...1929-cu il noyabrın 16-da “Kommunist” qəzetində Əhməd Cavadın “İzah” adlı geniş məqaləsi dərc edilir.
Bu yazıya ona görə səxavətlə yer ayırmışdılar ki, şair bir neçə ay ərzində dövri mətbuatda, o sıradan həm də elə bu partiya qəzetində haqqında dərc edilən kəskin məqalələrdə toxunulan məsələlərə aydınlıq gətirməyə çalışır, özünə bəraət qazandırmağa cəhd edir, bəzi nöqsanlarını da boynuna alırdı: “Müsavat firqəsi ilə felən 1920-ci ilin aprel inqilabından, 1924-cü ildə verdiyim deklarasiondan bəri heç bir əlaqəm olmamaışdır.
...Bir çoxları kimi uzağı görə bilmədim. Milli şair olmağa çalışdım, bir çox milli parçalar yazdım. Bunu boynuma alıram. Lakin tarix, həyat bir çox əski mətlubata qələm çəkdi ki, milli duyğu da onun içində. Bu gün ümumbəşəri əhəmiyyəti olan bir hərəkatdan saparaq dar bir çərçivəyə girmək bəşəriyyətə xəyanət deməkdir. Ona görə, ümumiyyətlə, yazmış olduğum milli ruhlu parçalardan imtinayla gənc dimaqlar üçün onların zərərli olduğunu etiraf edirəm.
Şəxsən mən özüm bir daha milli parça yazmamağı qərar verdim.
Münəqqid yoldaşlar bir də “Göygöl” məsələsini atdılar ki, bir az da o xüsusda danışmağı faydalı gördüm. “Göygöl” özlüyündə lirik bir parça olduğundan ümumiyyətlə lirizmə məxsus bir səciyyə etibarilə ona müxtəlif mənalar verilə bilər. Lakin nə “Göygöl”, nə də mətbuatda çıxan başqa yazılarımda bilxassə, 1924-cü ildən sonra heç bir siyasi məqsəd tutduğum yoxdur”.
Belə yazıırdı, belə yazmağa məcbur idi. Ortada can qorxusundan daha müdhiş olan ailəsinin, balalarının taleyi vardı.
Odla oynamaq olmazdı.
Qarşıdakı düşmənin necə əzazil, amansız və nəhəng olduğunu şair yaxşı anlayırdı.
Hökm düşmən əlində idi, nə edəydi?!
Amma qisascıl, şübhəcil rejim Əhməd Cavadın bu vədləri və etiraflarına deyil, gizli agentlərin, bir xeylisi də elə Əhməd Cavadın öz “qələm qardaşları” arasında olan çuğulların, sözgəzdirənlərin qeybətlərinə, yarı şər, yarı doğru qatışıq xəbərçiliklərinə inanırdı.
“Göygöl”lə bağlı hələ 1925-ci ildə xəfiyyə düşüncəlilərin və elə gerçək xəfiyyələrin duyuq düşməsinin səbəbkarı da Əhməd Cavad özü olmuşdu.
Çox da 1929-cu ildə yazırdı və çox da 1925-ci ildə NKVD zirzəmsindəki dindirmələrində and-aman edirdi ki, bu şeir sadəcə təbiətin tərənnümüdürr.
Dost-tanış arasında şeir dərc olunandan bir müddət sonra xısın söhbətlərdə, bir az da qürrələnərək, pıçıltıyla dost-tanışa həsrətlisi olduğu, qayıdacağına inandığl bayrağı misralarında necə şifrələdiyini söyləmişdi.
İskəndəin buynuzu söhbəti gizli qalmadığı kimi, bütün SSRİ-də evdəki daş-divarın da adamı güdən göz və qulağa çevrildiyi 1920-30-cu illərdə bu sorağı dərhal lazımi yerə çatdırmışdılar.
Çekistlər də fürsəti fövtə verməmişdilər.
Bunu Əhməd Cavad özü ustadı Cavidə 1930-cu illərin əvvəlində söyləyibmiş. Etiraf edibmiş ki, qanmadım, inandım, etibarlı saydığım bir-iki adamın yanında ağzımdan “Göygöl”lə bağlı söz qaçırdım, nəticəsi də ağır oldu.
Cavid Mişkinaz xanıma danışıbmış bunu, mənə də Turan xanım nağıl etmişdi.
Cavadın oğlu Yılmaz Axundzadə də bu qəziyyədən xəbərdar idi, bildiklərini də mənimlə bölüşmüşdü.
...Bu melodiya isə ayrı “mahnı”dandır:
Qucağında bir vaxt bəslədi sizi,
Görmədi sizləri vəfalı Göygöl.
Nişan vermə ona ayı, ulduzu,
Artıq unutmuş o xəyalı Göygöl.
Onun ehtiyacı yox həsb-i hala,
Nifrəti var əski ulduz-hilala.
Sənin kimi bir əfsanə xəyala,
Uyğunlaşsa yaşar cəfalı Göygöl.
Bu şeirin də adı “Göygöl”dür və onu Səməd Vurğun Əhməd Cavada yazıb, 1926-cı ildə “Gənc işçi”də dərc etdirib.
Fəqət xeyli sonralar qardaşı Mehdixan Vəkilovun “Ömür dedikləri bir karvan yolu” adlı xatirələr kitabında yazmasınca o şeirdən sarı Vurğun təəssüflənirmiş. Bir az da böyük qardaşını qınayırmış: “O vaxtlar mən Əhməd Cavada cavab olaraq, komsomolçuluğuma salıb, sənin təhrikinlə “Göygöl” yazdım. Amma öz aramızdır, Əhməd Cavadın “Göygöl”ü mənimkindən çox-çox üstün əsərdir, əsl poeziyadır”.
Mən Vurğunu ittiham etmək qəsdində deyiləm, çünki həmin qəliz əyyamların, o dəhşətli zəmanənin çox gizlinclərindən agaham.
Zavallı Əhməd Cavad özü haqqında o təhər yazanda Vurğun neyləməliydi ki!
Dövran, rejim, insanaqənim siyasətlər idi o cür danışdırıb, o cür hərəkət elətdirən.
Elə Cavad də anlayırmış Vurğunu.
Ona görə də sonra ünsiyyətləri, dostluqları da heç həmin şeir olmayıbmış kimi davam edirmiş.
1987-ci ildə Cavidlərin qəmli taleynə həsr edilmiş “Vaxtdan uca” əsərimi Moskvada yazıb tamamlamışdım, makinada çap olunmuş nüsxələrini oxumaq üçün Ənvər Məmmədxanlıya və Anara, bir də dərc edilməkdən ötrü o vaxt “Ulduz” jurnalının redaktoru işləyən Yusif Səmədoğluya göndərmişdim.
Rəhmətlik Yusif müəllim oxuyaraq çox təsirlənmişdi, jurnalda çapını məsləhət bilməyərək yazmışdı ki, dilə-dişə düşəcək, kitab kimi çıxmasına maneələr yaranacaq, yaxşısı budur elə birdəfəlik kitab nəşr olunsun.
Bu tövsiyyə ağlıma batmışdı.
Məktubunda bir sıra başqa təfərrüatlarla yanaşı Yusif müəllim bunu da yazırdı ki, 1936-cı ildə Səməd Vurğun birinci Lenin ordenini alanda iki mühüm səbəbi birləşdirərək evində yazıçı dostlarına təmtəraqlı ziyafət veribmiş.
Həmin məclisə ilk dəvət edilənlərdən biri və şövqlə dediyi sağlıqlar, coşquyla oxuduğu şeirlərlə ziyafətə əsas rövnəq verənlərin ən fəalı Əhməd Cavad imiş.
Məclisin ikinci fərəhli səbəbi Yusifin özü imiş. Vurğunun ilk övladı.
Yusif həmin məclisdən az öncə, 1935-ci il dekabrın 25-də doğulmuşdu və mənə məktubunda bunu da qeyd eləyib: “Söz yox, məclisin əsas səbəbkarı həm də mən olduğumdan yəqin ki, atamın dostları, gələn qonaqlar hamısı mənə də baxıbmış. Demək. yadımda qalmasa da, hər halda mənim gözlərim Əhməd Cavadı həyatda görüb”...
Sonra nəhs 1937-ci il gəldi, millətin çox çıraqları söndürüldü.
Daha onu heç bir göz görmədi.
Əhməd Cavadı bu dəfə əbədlik apardılar.
Hər dəqiqəsi il qədər uzun sürən, təhqirlərlə, işgəncələrlə, sarsıntılarla müşaiyət edilən üzücü dindirmələrdən sonra axırıncı nöqtə.
Böyük şairin ömrünə, varlığına son qoyan atəş!
Və o son atəşdən öncə, həmin cəhənnəm əzablı dindirmələr boyunca neçə kərə “Göygöl”ün adı çəkilmişdi.
Ömrün xoş dəqiqələrində ona Uca Dərgahdan, dibsiz səmalardan pərilər əlində ilham şərbəti, ilahi nida kimi nazil olmuş, yaranışı ilə onu bəxtiyar etmiş o gözəllər gözəli şeir həm də Əhməd Cavadı qayıdışsız sona aparan məşəqqətli yolda dilsiz bələdçilərdən birinə çevrilmişdi...
Olan olub, bitən bitib. Bunlar acı taleyimiz, düyün-düyün keçmişimizdir.
Ancaq məni indi düşündürən, bir az da incidən ayrı mətləbdir.
Hələ ki, Əhməd Cavadın “Göygöl”ünə o şeirə layiq nəğmə bəstələnməyib.
O gücü, o eşqi özündə tapan hansı bəstəkarımız olacaq?
Mən Cavanşir Quliyevdən umuram."
"Sözün düzünü demək də, yazmaq da həmişə çətin olub.
Dünyanın hər yerində və bütün zamanlarda.
Bəzən elə təəssürat yaranıb ki, guya haralardasa həqiqətin böyüyünü də, düşüncəndən, qəlbindən keçənləri də tam həcmdə ifadə edə bilərsən, sənə gözün üstündə qaşın var söyləyən olmaz.
Dili daha bağlı, gözü daha qıpıq, səsini çıxara bilməyən ölkənin insanları uzaqdan- uzağa onlara həsəd də aparıblar.
Amma nahaq!
Gendən gülümsəyən sərablar adətən boş xəyaldan başqa bir şey olmur.
Guya hər gördüyünü və duyduğunu, hər bildiyini və bildirmək istədiyini dilə və qələmə gətirmək yolunda azad sandığınız yerlərdə həm əl altından, həm də aşkarca bir ucdan elə manelər yaradılıb ki, o məkanlarda ömür sürənləri azad sayıb həsədlə köks ötürənlər hər təfərrüatdan agah olsaydılar, “yenə bizə şükür” deyərdilər.
Azadlığı verəndə, uçmaqçün üfüqləri sərbəst elan edəndə heç vaxt vacib “əmma”nı yaddan çıxarmayıblar.
Sərbəstliyin, asudəliyin hədlərini, sərhədlərini də hökmən cızıblar.
“Əlbəttə azadsan, lakin bu verilmiş cızığın içində!”.
Tarixin qəmli səhifələri nə qədər desən! Sözün düzünü, gerçəyin xalisini söyləyənləri, qələmə alanları zaman-zaman zindanlara da atıblar, sürgünlərdə də çərlədiblər, dərisini də soyublar, daşqalaq da ediblər, tonqalda da yandırıblar, çarmıxa da çəkiblər, gülləyə də tuş salıblar.
“Desəm öldürərlər, deməsəm ölləm” çıxılmazlığı düşüncə və söz adamını həmişə ömür boyu sıxıntısına tabşamalı olduğu dar çəkmə kimi incidib, ürəyini qabar, beynini döyənək edib.
Beləcə, nə qədər deyilməli söz deyilməmiş, nə qədər yazılmalı fikir yazılmamış qalıb.
Amma müdrik elimiz “Aşıq gördüyünü çağırar” da söyləyib axı.
Ta qədimlərdəm elə bil xalq ozana, aşığa ürəkdən tikan çıxarmaq səlahiyyəti verib, heç kəsin deyə bilmədiyi həqiqətləri ondan eşitməyi umub.
Və köksü sazlı ozanlarımız bu etimadı, bu el ümidini doğruldub, müdam el-el gəzib, gördüyünü saza-sözə qovuşdurub, təkcə çalğısı-oxusi ilə insanlara zövq verməklə kifayətlənməyib, həm də söylədiklri ilə ürəkləri və düşüncələri oyaq saxlamağa da müvəffəq olub.
Ona görə də ellərimiz həqiqətin özünü, gerçəyin pərdəsizini, doğrunun cövhərini dilindən, qələmindən əskik etməyən ozanlara “haqq aşığı” deyib.
Dünyanı və insanı olduğu kimi görməyi bacaran, sözə sığal çəkərək bu gerçəkləri inci kimi sapa düzən, sərin su kimi təşnə dodaqlara, yanğılı könüllərə səpən haqq aşıqları yaşayıb, yaradıb, bu fani dünyadan köç edib gedib.
Hansınınsa qəbrinin yeri bəlli, hansınınsa məzarı naməlum.
Fəqət bircə kəlməsi də diri qalan heç bir haqq aşığı unudulub getməyib, millətin mehriban, minnətdar yaddaşında əbədilik sevgi yuvası qazanıb.
“Haqq” həm Haqq-Təala, Allah deməkdir, həm də həqiqət.
Həqiqətə sadiq olmaq elə Xudavənd-i aləmin xoşladığı əməli yerinə yetirmək, Pərvərdigara da layiqli bəndə olmaq anlamındadır.
Aşıq hətta istəsə belə HAQQ AŞIĞI ola bilməyəndə demək, mütləq araya İblis girib.
Şərin ayaq tutduğu belə gedişatda suç aşıqda deyil, Şeytandadır, onun qarşıdırdığı zəmanədə, onun rəvac verdiyi siyasətdədir.
Nə acı ki, biz bu kədərli aqibəti də yaşamışıq.
XX yüzil gəlib, taxta sovetlər çıxıb.
Qırmızılar gələn kimi milli olan, əsil olan çox nəsnələrə düşmən çıxıb, haqqı deyənin dilini kəsməyə, “həqiqət yalnız mənimkidir” düşüncəsini beyinlərə həkk etməyə çalışıb.
Bu, elə hökm edən kimi həyata keçəsi, elə elan edilməklə, tələblə baş tutası niyyət deyildi.
O səbəbdən başlayıblar başını azca dik qaldıranları, səsi bir az bərk çıxanları, doğrunu onların arzuladığı kimi deyil, öz anladığı kimi dilə gətirənləri təqib etməyə.
Təqib də sadəcə güdmək, başına ağıl qoymağa çalışmaq, danlamaq, düz yola gətirməkdən ibarət deyildi.
Məsələni bolşevik amansızlığı və əzazilliyi ilə birdəfəlik və qəddarlıqla həll edirdilər.
Nəsil-nəsil insanları bu səbəbə görə Allahın bəşərə əta etdiyi ən ali nemətdən – həyatdan məhrum ediblər.
Qurbanların içərisində isə Haqq Aşıqları da olub.
Gözlərini qan örtmüş Qırmızı Şeytan – Sovetlər bu qanın mütləq bir gün onu tutacağının fərqində olmadan aşıq qanı tökməyə də cəsarət etib.
Qısma-boğmayla, qorxu-hürküylə anlatmaq istəyib ki, aşıq gördüyünü çağırmaz, aşıq görməsi məsləhət olanı görməli, deyilməsi məsləhət olanı çağırmalıdır.
...Qonşumuz olmuş, tez-tez təmas saxladığım qocaman bir el aşığının dilindən 30-40 bundan qabaq tez-tez eşitdiyim sözlər heç yadımdan çıxmır. Deyərdi ki, Allah həmin Allahdır, dünya həmin dünyadır.
Allahın həmin Allah olmasına sözüm yox, dünya dəyişir axı!
Dünya, mənə görə, yalnız dağ-daş, yol-irız, həyət-baca deyil. Dünya ilk növbədə axarında olduğu vaxt, həmin vaxtın təklif etdiyi düşüncə, duyğu ab-havasıdır.
Aşığı yenmək istəyən mənfur dövranlar sovuşub gedib.
Ancaq düyünlü zamanların acı yelləri də etdiyini edə bilib.
Əyyamlar varmış ki, aşıq xalq üçün hər şey imiş – həm məsləhətçi, ağasaqqal, həm yolgöstərən, müşkül açan, həm kitab, həm toy-düyün, həm kino, həm teatr.
Yeni zamanlar gəlib və dövran özü aşıqla bir çox məqamlarda rəqabətə girişib.
Yenə Haqq Aşığı deyə biləcəyimiz saz-söz ustalarımız varmı?
Bizdə, bütün türk dünyasında bu şərəfə layiq sayıla biləcək nə qədər sənətkar var?
Bu sualın cavabını nə mən bilirəm, nə siz.
Sualım zamanadır, ondan soruşuram və cavabı da bizli-bizsiz O verəcək!
Bildiyim bir böyük gerçək isə budur ki, hər halda bizdə də, bütün türk dünyasında da həqiqətin səfiri olmağa qadir, saza-sözə ilahi məhəbbət bəsləyən cavanlı-qocalı çox, lap çox sənətkarlarımız var, yaşayır, yaradır...
Köhnə zamanların çətin sınaqılarından keçərək XXI yüili yaşayan sazımız, sözümüz, aşığımız qəddini düzəldib, dikəlib, yenə yüksəlib.
Alnına millətdən gələn gördüyünü çağırmaq tapşırığı yazılan,taleyinə ürəyini bolşaldaraq bəxtiyar olmaq və bununla başqalarını da xoşbəxt etmək məsudluğu düşən el aşığı böyük yolunu davam etdirməkdədir.
Dədəmiz Qorqud yurda alxış etmişdi: “Elinizdə çalıb-çağıran ozan olsun!”.
Hər sözü kimi bu sözü də Allah dərgahına yetişib, eşidilib və dua müstəcəb olub.
Aşıq elimizlədir!
Və həmişə də belə olsun!"
"Bu gün milli tariximizin ən ağrılı, ən göynəkli günlərindən biridir.
Dəyərli vətəndaşlarımız, bacılar, qardaşlar, ürəyində zərrəcə də olsa, yurd və xalq qeyrəti daşıyan hər kəs, lütfən, heç zaman bu günü unutmayın!
Hər ilin bu günündə, bu axşamında, bu gecəsində dualar edin!
Bu gün bu millətin sinəsinə dağ çəkilən, beli qırılan ən müdhiş günlərdən biridir.
1937-ci ilin 12 oktyabrında -
Əhməd Cavadı güllələyiblər,
Vəli Xuluflunu güllələyiblər
Bəkir Çobanzadəni güllələyiblər,
Böyükağa Talıblını gülllələyiblər,
Məmmədkazım Ələkbərlini güllələyiblər,
Hənəfi Zeynallını güllələyiblər,
Əziz Qubaydulini güllələyiblər,
Xalid Səidxocayevi güllələyiblər...
və daha neçə parlaqdan-parlaq zəka sahibini.
1937-ci il oktyabrın 12-si millətin beyninə, ürəyinə atəş açılan qətl günlərindəndir!
Bunları unutsaq, biz millət ola bilmərik, yaxşı vətəndaş ola bilmərik, bu yurdun suyu, havası, çörəyi halalımız olmaz!
Dünyadan getmişlərə, torpağa tapşırılanlara ""rahat yat"" deyirlər, ""qəbri nurla dolsun"" söyləyirlər.
Məzarı olmayan bu zavallılara, bu nur topalarına, bu əbədi nigaran ruhların sahiblərinə, bu millət çıraqlarına necə deyim ki, rahat yatın, necə deyim ki, qəbriniz nurla dolsun?
Narahat ruhlarına doğru qaldırıram başımı, Vətəndən uzaqlarda göylərə baxıb onlara, onların heç vaxt dinclik tapmayacaq ruhlarına deyirəm: ""Rahat uçun, əziz Vətən yavruları!""
Dəyərli yurddaşlarım, istəkli soydaşlarım!
Dualarınız bu gün, bu axşam, bu gecə onlarla olsun!
Ağlaya bilən ağlasın, qəhərlənə bilən qəhərlənsin, qəmlənə bilən qəmlənsin.
Onlar millətdən, doğmalarından xəbərsiz qətlə yetirilındə ağlayan, qəhərlənən, qəmlənən, yas tutan olmamışdı.
Bunu hər il bu gün, bu axşam, bu gecə biz edək!
Və daim iftixar edək ki, bu Vətənin belə şərəfli balaları olub.
Olublar və ürəklərimizdə yaşamaqda davam edirlər!
Rahat uçun, əziz Vətən yavruları!"
"Nə tez keçdi bir il!
Hadisələr, səfərlər, iş-güc, yüz cür qayğılar o qədər çoxdur ki, sanki vaxt əslində olduğundan daha yeyin irəliləyir.
Göz açıb yumunca görürsən ki, gün ötdü, həftə arxada qaldı, ay sovuşdu, il sona çatdı.
Gün, həftə, ay, il nədir ki!
Bir də baxırsan ömür özü bitir...
Bir il qabaq bu günlərdə unudulmaz Rafiq Hüseynli ilə əbədi ayrılığın acısı ilə sarsılmışdıq.
Düzdür, Rafiqin özü, vüqarını axıracan sındırmadan, nicatsız xəstəliklə mübarizəsini apara-apara onu sevənləri, hamımızı asta-asta bu qayıdışsız gedişin yaxında olduğuna hazırlayırdı.
Amma hər şeyi bilə-bilə inanmağımız gəlmirdi, bu soyuq həqiqəti şüurumuza yaxın buraxmaq istəmirdik ki, Rafiq biryollluq gedə bilər
Dostlarımızdan biri ilk gənclik illərindən Rafiqin sənətinin, şəxsiyyətinin vurğunu idi. Hələ şoğərib xəstəlik başını qaldırmazdan xeyli əvvəl elə hey israrla xahiş edirdi ki, nə olar, imkan yaradın bir könlüm istəyən ziyafət verim, Rafiqin başına yığılaq, həm nəhayət ki, onunla yaxından tanış olum, həm də illərcə ürəyimdə bəslədiyim ehtiramı, məhəbbəti bir süfrə arxasında özünə də söyləim.
Rafiqə demişdim, o da dərhal, “Əlbəttə!” cavabını vermişdi və əlavə etmişdi ki, hamımıza uyğun bir vaxt seçib toplaşarıq.
Gah mənim səfərim çıxırdı, gah Rafiqin işi olurdu, gah dəvət edən dostumuzun, gah həmin məclisdə iştirakını düşündüyümüz digər ortaq dostlarımızın ezamiyyəti, hansısa tədbiri, nasazlığı macal vermirdi ki, bu arzu gerçəkləşsin.
Sonra Rafiqin xəstəliyi başladı ona əziyyət verməyə.
Amma buna baxmayaraq hər müalicəsini alıb bir az babatlaşan kimi deyirdim, ay Rafiq, axı görüşümüz qalır, dostumuz gözləyir...
Arzu ürəyimizdə qaldı.
Daha heç vaxt Rafiqlə görüşməyəcəyik.
Daha bütün dost məclislərimiz onsuz keçəcək.
Birgə olub deyib-gülə, fikir bölüşə, dərdləşə, zarafatlaşa, keçmişləri ana bilməyəcəyik.
Hər halda bu dünyada!
...Günlər günləri qova-qova bu yoxluğun bir ili tamam oldu.
İnandın inanmadın, barışdın barışmadın bu belədir.
Bir ənənə var ki, adətən hansısa klassik şairin, görkəmli yaradıcının, ya mühüm bir mədəniyyət hadisəsinin adı ilə bütöv ili adlandırırlar və il boyu bundan dolayı müxtəlif tədbirlər keçirirlər.
Arxada qalan ilimiz elan edilmədən “RAFİQ İLİ”nə çevrildi.
Rafiq Hüseynov lap cavan çağlarından göz qabağında olmuşdu.
Hər evə, hər insanın gündəlik həyatına daxil olan televiziya səbəb salmışdı ki, onillər boyu Rafiq Hüseynov az qala hər gün xalqı ilə birlikdə olsun – onu görsünlər, haqqında danışsınlar, özünü, sözünü müzakirə etsinlər.
Lakin Rafiqsiz başa çatan bu ilk il boyu bəlkə də onu arxada qalan köhnə illərdəkindən qat-qat çox andıq, onun haqqında daha çox düşündük, mədəni gerçəkliyimizdə, ziyalı mühitimizdə onun necə sevimli bir hadisə olması barədə daha artıq fikrə daldıq.
Rafiqlə Hüseynovla mən 1970-ci illərin ortalarından, tələbəlik illərimdən, Azərbaycan Televiziyası və Radiosunda ilk verilişlərimi aparmağa başlayandan tanış və sonra da dost oldum.
1970-ci illərdə bizim bircə televiziya kanalımız, bircə də raidiomuz (“Araz”ı ilə qoşa) vardı və onlar ölkə həyatının ayrılmaz parçaları idi.
İstisnasız olaraq hamı radio-televiziyanı dinləyirdi, baxırdı və bunlar da baxılmağa, dinlənilməyə layiq idilər!
Rafiq televiziyamızın birmənalı şəkildə ən parlaq ulduzu idi.
Rafiq neyləyirdi ki, nə qeyri-adi iş görürdü ki?
O da digər diktorlar kimi mətn oxuyurdu, ara-sıra veriliş aparırdı.
Həmin diktorların o dövrdə hamısı yaxşı peşəkarlar idilər, eşidimli, qulağa və ürəyə yatan səsləri vardı, hamısı cavandılar, sifətcə də qəşəng idilər.
Fəqət həmin yaxşıların içərisində Rafiq xüsusi cazibəsi, ifasının canayatan tərzi, ekranda görününcə tamaşaçını cəlb etməsi, seyrçilərin hamısının inandıra, ürəyinə yol tapa bilmə qabiliyyəti ilə fərqlənirdi.
Rafiqin həyatı əvvəldən-sona Azərbaycan tele-radio məkanı ilə bağlı oldu.
Televiziyaya yeniyetməykən gəlmişdi, işıqçı kimi işə başlamışdı və axıracan da bir İŞIQ olaraq qaldı.
Həmin 1970-ci illərdə, Azərbaycan televiziyasının “Gənclik” redaksiyası ilə əməkdaşlığa başlayanda, hər ay bir neçə veriliş apardığım vaxtlarda mən də xeyli populyarlaşmışdım, küçədə görənlər tanıyırdı, baxırdı və bir çoxları da elə zənn edirdi ki, biz Rafiqlə qardaşıq.
Adlar-soyadlar da uyğun gəlirdi, zahirimizdə də bir az oxşarlıq vardı, veriliş aparmaq dəsti-xətlərimiz də yaxın idi.
Elə dostluğumuz da tanımayanların uzaqdan-uzağa bizi eyni ailənin övladı güman etməsi sayəsində başlamışdı.
Mən hər ay efirə çıxan və maraqla qarşılanan “Yaşıdlarımız”, “Biz romantiklərik”, “Necəsən, gənc dost” verilişlərini aparırdım, demək olar ki, hər gün, günaşırı telestudiyada idim. Lakin arada pərdə, böyük-kiçiklik vardı və hamımız əslində eyni radio-televiziya ailəsinin üzvü olsaq da, təqdim eləyən, tanış edən olmasa, hər gün dəhlizlərdə rastlaşıb salamlaşdığım dəyərli insanlara birinci özüm yaxınlaşmağı düzgün saymırdım.
Bir dəfə, növbəti verilişimin efirə gedən gününün səhəri Rafiq özü məni görüncə ayaq saxladı. Təbrik etdi və qayıtdı ki, məndən neçələri soruşub ki, Rafael balaca qardaşın deyil? Mən də bir neçə nəfərə yox deyəndən sonra, növbəti dəfə yenə eyni sualı eşidəndə zarafatla demişəm ki, düz tapmısınız, qardaşımdır.
Gülüşdük və beləcə, bu an da davam edən (heyflər ki, artıq yalnız xəyalən, qəlbimdə davam edən) təmaslarımız, dostluğumuz, mehriban ünsiyyətlərimiz başlandı.
Rafiq Hüseynova qədər də Azərbaycan radiosunun da, televiziyasının da xeyli tanınan və bəyənilən diktorları olmuşdu.
Radioda və televizyada elə həmin illərdə, Rafiqin efir məkanında özünü təsdiq etdiyi dönəmlərdə Soltan Nəcəfov, Ramiz Mustafayev, Sabutay Quliyev, Züleyxa Hacıyeva, Gültəkin Cabbarlı, Fatma Cabbarova, Davud Əhmədov, Məhəbbət Məmmədli, Qara Tağızadə, Eldost Bayramov, Əli Məmmədov, Natəvan Hacıyeva, Roza Tağıyeva, Sabir Ələsgərov, Şərqiyyə Hüseynova, Ofelya Sənani, Həqiqət Əskərzadə, Tamilla Ələkbərova, Hicran Hüseynov və digərləri kimi hər cəhətdən üstün diktorlarımız vardı (və bu gün Vida Mərasimləri Evində, Rafiqlə ayrılığın birinci ildönümü günündə Roza, Həqiqət, Ofelya, Tamilla xanımları, onlardan sonra televiziyaya gəlmiş, onların və Rafiqin məktəbinin dərslərini almış sonrakı nəsil xanım diktorlarımızı birgə görəndə xəyalımdan keçdi ki, bütün millətin bu köhnə tanışları yalnız əziz Rafiqin xatirəsini anmaqçün deyil, həm də ömrün qayıtmaz illəri, öz gənclikləri ilə Rafiqin vasitəçiliyi ilə bir daha görüşməkçün burdadırlar).
Heç kəs inciməsin, bu danılmaz gerçəkdir ki, 2 ad bütün diktorluq tariximizdə həmişəlik ötülməz zirvə olaraq qalmaq haqqını qazanıb.
Aydın Qaradağlı və Rafiq Hüseynov!
Lakin nəzərə alsaq ki, Rafiqin həm fəaliyyət illəri çox oldu, həm də televizyanın açdığı imkanlar sayəsində özünüifadə meydanı bir az da geniş alındı, onda bu fenomenin efir mədəniyyətimizin qızıl kitabında daim ən ucada dayandığını təsdiqləməliyik.
Rafiqin nitqində, səsində və zahirində tamaşaçını dərhal təsiri altına çəkən bir təlqinedicilik vardı.
Həm də istər rusca, istərsə də ana dilindəki mətnləri səsləndirəndə.
Rus və Azərbaycan dilləri 1960-1970-80-ci illərdə efirimizdə yanaşı idi və diktorlardan hər iki dili mükəmməl bilməsi tələb olunurdu, əksəriyyətində də bu keyfiyyət vardı.
Həm rus, həm Azərbaycan dilində yaxşı danışa bilmək və hər iki dildə məqbul sayılacaq səviyyədə diktorluq edə bilmək fərqli anlayışlardır.
2 fərqli dilin seçilən fonetik sistemləri, müxtəlif səs məxrəcləri, tələffüz özəllikləri, insanın səs aparatının ani olaraq gah o, gah bu dilə uyğunlaşmasının təbii çətinliyi umur ki, ali peşəkarlığa nail olmaqçün gərək həm də gecə-gündüz usanmadan öz üzərində işləyəsən.
Rafiq zəhmətkeş idi, çalışqan idi, amma digər gözəl səslilərdən, digər peşəkarlardan, digər çalışqanlardan bir mühüm fərqi də fitri istedadı idi.
Bu isə elə nemətdir ki, gərək Göydən gələ və həmin payın kimə hansı ölçüdə nəsib olmasını da Allah özü həll edir!..
Rafiq tək diktorumuzdur və həm də sovet dönəmində milli respublikalardan olan yeganə sənətkardır ki, ona Moskvada qalmağı, Mərkəzi Televiziyada işləməyi təkilf etmişdilər.
Gününə görə bu eyni sənət sahiblərinin ən əlçatmaz bir arzusu sayıla bilərdi.
Rafiq imtina etmişdi.
Çünki o Bakısız yaşaya bilzməzdi, çünki o, Vətənlə, Bakıyla, buradakı dostlarıyla, bu mühitlə nəfəs alırdı və özünü buralardan ayrı təsəvvür etmək ağlına belə gəlmirdi.
Rafiq bu əziz şəhərin, paytaxtımızın rəmzi olan insanlardan idi.
Səsi ilə, görünüşü ilə, davranışı ilə, sənətiylə.
...Rafiq Hüseynlini xatırlayıram, içərimdən xəfif bir xiffət keçir. Bu nisgilsə, yalnız qəlbimə, ruhuma yaxın bir adamın itkisinin doğurduğu həsrət, ağrı deyil.
İndi, ölkədə, ümumi nitq mədəniyyətimizdə ciddi böhranların yaşandığı, efirimizdə, çoxsaylı televiziya və radio kanallarımızda dil pintilıiyinin baş alıb getdiyi, gözəl ədəbi dilimizin löyün-löyün ləhcə və şivələrə məğlub edildiyi günlərdə Rafiqin yeri daha artıq görünür.
Rafiqin və onun da təmsilçisi olduğu kamil diktorluq məktəbimizin, geniş mənada diktorluq mədəniyyətimizin!
Çünki Rafiq və onun digər həmkarlarının bir zamanlar hər gün efirdən insanlara çatan səlis, rəvan nitqi, dürüst tələffüzü, onların ifasındakı göyçək Azərbaycan dili tamaşaçılara, dinləyicilərə örnək nümayiş etdirir, yol göstərir, vərdişlər aşılayırdı ki, danışmaq, nitq, tələffüz belə olar!
Sonra bir ara hansı kəmağıllarsa belə qət etdilər ki, diktorluq köhnəlmiş üsuldur, ondan imtina edək, keçək aparıcılıq təcrübəsinə.
O gedişatda bir çox ən bişkin diktorları da göndərdilər təqaüdə, sevimli peşələrindən uzaqlaşdırdılar.
Hamımıza zərbə dəydi, ən mühümü - dilimizə çatlar salındı.
Axı istənilən aparıcı da, yüz minlərlə, milyonlarla insanın qarşısına çıxan şəxs (və onu o hündürdən hündür, sədası ölkə boyu yayılan kürsüyə, mikrofon, kamera önünə çlxaran da) dilimizin və millətimizin qarşısında məsuliyyətini heç vəchlə unutmamalıdır.
Hər bir aparıcı da ən əvvəl diktorluq peşəsinin bütün məziyyətlərinə yetərincə sahib olmalıdır. Yoxsa ki, onlar da rəngləri xamlıqla bir-birinə qatışdıran, əcaib-qəraib cızmaqaraları sənət deyə cəmiyyətə sırımağa çalışan, guya hansısa modern bir cərəyana mənsubluğunu biz fağırlara yedirtməyə cəhd edən, amma adi bir göyərçin şəklini çəkməyi bacarmayan rəssamcıqların kökünə düşərlər.
Necə ki, düşüblər!
Axır-axırda Rafiq Hüseynli oxudu da.
Eldar Mansurovun bəstələdiyi bir neçə mahnı Rafiqin məxməri səsində, zümzümələrində yazıldı, ayrıca disk də buraxıldı.
Mənim nəzərimdə isə Azərbaycan dilindəki gözəl, ifadəli, şirin, zəngin nitqin özü elə nəğmə oxumaq kimidir.
Və Rafiq də, onun ali dərəcədə peşəkar olan, ömürləri boyu dilimizə xidmət etmiş digər diktor həmkarları da əslində illərcə sadəcə yazılı mətnləri səsləndirməyiblər, daim Azərbaycan dili nəğmələri oxuyublar.
...Rafiq bayram kimi bir həyat yaşadı.İnsanlara, səslərlə, sevgilərlə, dostlarla, xoş ünsiyyətlərlə, macəralarla... dolu bir həyat.
Hər cəhətdən zəngin bir həyat!
Gedirkən bircə nigaranlığı Leylisindən idi.
İstəkli balasından, tək yadigarından!
Ona görə də hər dəfə Rafiqi anırkən ürəyimdən ilk keçən bu arzu olur ki, Tanrı özü Rafiqin ciyərparasını daim himayəsində saxlasın!
Amma Rafiq elə bir güclü ruhun daşıyıcısıdır ki, inanıram, o dünyadan da hər an əziz övladına hayan ola, onu qoruya biləcək...
...Bakısız yaşaya bilmirdi Rafiq.
Heyhat, bu, Bakının xəzrisi kimi sərt üzlü həyatdır.
Artıq bir ildir, Rafiq Bakısız, Bakı Rafiqsiz yaşayır...
Lakin ötən onsuz ilin bir anında da Rafiq bizsiz, biz onsuz olmamışıq.
Xalq artuisti, görkəmli sənətkarımız, unudulmaz dostumuz Rafiq Hüseynli yaddaşlarımızda və sənət tariximizdə elə silinməz izlər qoyub ki, onun səsi və işıglı çöhrəsi Azərbaycanın ən uzaq sabahlarında da var olacaq, hər dəfə də elə bizimləymiş kimi qavranılacaq.
Rafiq kimi nurluların yolu əbədi gedişlərinin bir ili ilə bitən deyil.
Ürəklərdəki yolun sonu olarmı?!
26 oktyabr, 2018"
"Hər ikisi təsdiqləyir ki, o, yaxşı sənətkardır.
Sadəcə “Yaxşı sənətkardır” demirlər, etiraf edirlər ki, o, Azərbaycanın ən yaxşı tarzənlərindən biridir.
Bunu bəyan edənlərin ikisi də tanınmış ifaçılar, mahir tarzənlər və hər ikisi xalq artistidr.
Ağasəlim Abdullayev və Möhlət Müslümovsa, tanıyanlar bilir ki, heç vaxt babata yaxşı, əlaya otabab deməzlər.
İkisi də gözəl ifaçı, sözü dürüst insanlardır.
Bir başqa görkəmli sənətkarımız, tarzənlər ordumuzun ən birincilərindən olan Ramiz Quliyev də tərəddüdsüz onu Azərbaycanın ən üstün tarzənlərindən sayır.
Amma adını yazacağam və bəlli olacaq ki, əksəriniz onu tanımırsınız, bu adı bilmirsiniz, ya, uzaq başı, az eşitmisiniz.
Tarzən Rövşən Zamanov Ağasəlim Abdullayevlə, Möhlət Müslümovla ilk gənclik illərindən dostluq edirlər, vaxtilə şox şöhrətli Asəf Zeynallı adına orta ixtisas musiqi məktəbində də birgə təhsil alıblar.
Ramiz Quliyev indiki Musiqi Akademiyası, oçağkı Konservatoriyada Rövşənin müəllimi olub.
Yəni onlar mötəbər sözlərini onillərlə tanıdıqları, ifasının hər incəliyinə bələd olduqları sənətkar haqqında söyləyirlər və həmin səbəbdən də Rövşənin haqqında ən tərifli sözləri inamla dilə gətirirlər.
Amma sanballı sənətkarların, ədalətli münsif kimi qəbul etdiyimiz ustadların valeh təəssüratlarını, səmimi rəylərini qoyaq bir yana.
Özünüz Rövşən Zamanovun sıra-sıra ifalarını dinləyin.
Şahid olacasınız ki, sizi tarın pərdələrindən qopan ilk xallardanca cazibəsində saxlayan, məftun edən bu qıvraq barmaqların sahibi qətiyyən sıradan olan ifaçı deyl, həqiqətən Azərbaycanın seçilən tarzənlərindən biridir.
Bu ifanı eşitməkçün böyük konsert salonlarına getməyinizə, telekanallarımızı izləməyinizə ehtiyac yoxdur. Əslində həmin ifaya heç oralarda rast gəlmək də asan iş deyil.
Rövşən Zamanov nə vaxtaşırı məşhur səhnələrimizdə görünür, nə də onun çalğısını hər cür yaxşı və yaman musiqiyə, bəzən heç ölkə əhalisinə göstərilməyə layiq olmayan ifalara gen-bol yer ayıran televiziyalarımızda dinləyə dinlərsiniz.
Olsa da nadir hallarda ola bilər.
Əsas səbəblərdən biri budur ki, Rövşən Zamanov paytaxtdan, sənət həyatının qaynadığı Bakıdan aralıdadır. Göyçayda yaşayır. Elə təhsil və hərbi xidmət illərini çıxmaqla həmişə də orada ömür sürüb.
Ona görə də bir zamanlar böyük sənətə doğru yolu onunla birgə başlayanların neçəsi çoxdan xalq artisti, əməkdar artist və digər yüksək titullara, fəxri adlara layiq görülsələr də, o bu diqqətdən kənarda qalıb.
Göyşayda yaşayıb, musiqi məktəbində dərs deyib, bolluca qabil tələbələr yetişdirib, rayonun, bölgənin mədəni tədbirlərində həmişə yaxından iştirak edib, oralarda zövqün, səviyyənin yüksəlməsi naminə bacardığını əsirgəməyib, toylarda, şənliklərdə çalıb və indi söhbət etdikcə bütün aydınlığı ilə duyuram ki, taleyin belə gərdişinə qətiyyən peşman deyil.
Onu bir sənətkar olaraq bilavasitə görüb-tanımanıza imkan yaradacaq səs yazılarına gəlincə, bununla da özü məşğul olmayıb.
Özünə qalsa, yəqin heç bütün bunlar da olmazdı.
Oğlu Mürsəl sağ olsun ki, atasının sənət irsini hamınınkılaşdırmaq üçün zəhmətə qatlaşıb, internetin geniş meydanından yararlanıb, seçmə ifalarını bu hüdud tanımayan şəbəkədə yerləşdirib ki, hər kəs tamaşa edə, eşidə, ləzzət ala bilsin.
Toylarda, el şənliklərindəki ifalarının müxtəlif illərə aid lent yazılarını seyr edirəm, dinləyirəm və görürəm ki, radio-televiziyada, ən nüfuzlu səhnələrdə hansı məsuliyyətlə çıxış edərsə, hansı repertuarı seçərsə, elə burada da həmin təhərdir.
Ona da fikir verirəm ki, yanındakı çalğıçılar da, xeyli məşhur və nisbətən az tanınan, ya elə rayondan qırağa çıxmamış xanəndələr də məhz Rövşən Zamanov kimi sanballı sənətkarla yanaşı olduqlarına görə özlərini yığışdırıblar, ürəkdən, şövqlə ifa ediblər.
Hələ bəs camaat? Axı bu əsnada ən çox qazanan el olub!
İfaları, səviyyələri paytaxta layiq, çalğıları-oxuları radio-televiziyaların səs və təsvir xəzinələrini bəzəməyə yaraşan, amma paytaxtdan uzaqda, rayonlarda, kəndlərdə yaşayıb-yaratmış sənətkarlarımız əvvəllər də olub.
Ağabala Abdullayev, yaxud Eynulla Cəbrayılov, ya onlar kimi daha neçə istedadlı, azman sənətkarımız zamanında rayonda deyil, Bakıda yaşasaydılar, onlardan bizə yadigar qalan qiymətli səs saxlancları dəfə-dəfə çox olardı.
Lakin onların məhz oradakı varlığı ilə yalnız bəxtinə həmin bölgələrin, belə ustad sənətkarları həmişə yaxın məsafədən görüb-eşitmək fürsəti düşən əhalisi yox, bütövlükdə musiqimiz, mədəniyyətimiz daha çox fayda əldə edib.
Çünki ad-san, təltiflər, lent yazılarının, vallarının miqdarı baxımından yarımasalar da, bu fədakar insanlar Azərbaycan xalq musiqisinin yalnız mərkəzdən deyil, ölkənin dörd bucağından inkişafına, yüksək səviyyənin, tələbkarlığın, zövq və səliqənin ölkə boyu qorunmasına xidmət ediblər.
Gözəl sənətləri, yaratdıqları sevgilərə layiq irs tərəzinin bir gözündə, bu vətənərvər əməkləri tərəzinin digər gözündə.
Çəkicə, mahiyyətcə elə bərabər gələr!
Şübhə etmirəm, günü yetişəcək, heç vaxt ardınca düçmədiyi, can atmadığı fəxri adlar da Rövşəni tapacaq. Bu da lazımdır. Ancaq daha lazımlı olan böyük işi tarzən Rövşən Zamanov 40 ildən artıqdır ki, görür! Adının və sənətinin işığı ilə el-obanın sənət nurunu artırır. Elin ""sağ ol!""undan üstün nə mükafat var?!
27 oktyabr, 2018"
"Onun həyat yoldaşı da, qızı da musiqiçidir.
Üstəlik hələ balaca nəvəsində də fitrətən musiqi istedadı var, təzə bir melodiya eşidən kimi xoşuna gəlsə, dərhal əzbərləyir.
Bütün bunlara görə bəstəkar və müğənni Rizvan Sədirxanovun ilk əsas münsifləri elə öz evinin işərisindədir. Təzə nə yazsa, yeni nə oxusa, birinci onlar eşidir və qiymətlərini də verirlər.
Evdən sonra ikinci və üçüncü münsif də var ki, biri burda – Bakıdadır, digəri uzaqda – Moskvada.
Amma məsafədən asılı olmayaraq Rizvanın nəinki hər təzə əsəri, hətta həyatında baş verən ən xırda yeniliklə bağlı həmin evdən kənardakı 2 münsif də ləngimədən agah olur.
Yəni xəbəri Rizvan özü çatdırır. Çünki hər 2 dost çox onillərdir ki, onunla birgədir və ömrünün hər enişinə yoxuşuna bələddir.
Burdakı, Bakıdakı dost mənəm, Moskvadakı – özü orda, ürəyi həmişə Bakıda olan dost isə Azər Cahangirov.
Rizvan yapışıqlı səsi, yüksək ifa qabiliyyəti olan müğənnidir.
Asəf Zeynallı adına orta ixtisas musiqi mətəbində də, Üzeyir Hacıbəyli adına Bakı Musiqi Akademiyasında da, İtaliyada, Ozima şəhərində təhsil alarkən də vokalın sirlərinə dərindən yiyələnib.
Bir müğənni kimi İtaliya səhnələrindən tutmuş Bolşoy teatra, Bakı konsert salonlarınacan çıxışları az olmayıb və hər dəfə də dinləyənlərini məftun etməyi bacarıb. Lakin çox təəssüflər olsun ki, onun səsi Azərbaycanda geniş kütlələrə dolğunluğu ilə yalnız son 10-15 ilin içərisində çatıb. Bu da radioda ara-sıra səsləndirlən oxularından daha əvvəl “Səmim qəlbdən” və “Şairin ürəyi” səs albomlarına görə. Hər iki diskdə bütün mahnı və romansların həm bəstəkarı, həm ifaçısı Rizvan özüdür. Oradakı əsərlərin bir qismini başqa müğənnilər də oxuyub. Amma Rizvan öz nəğmələrini elə təsirli oxuyub ki, əsərlərinin başqa ifaçıları ilə müqayisədə onun üstünlüyü aşkar sezilir.
Bir tərəfə baxanda elə belə də olmalıdır. Axı həmin əsərlərin hər biri not-not, səs-səs əvvəlcə onun könlündə yaranıb.
Rizvanın bəstələdiyi mahnı və romansların sayı 600-ü lap çoxdan aşıb. Hətta bəzən bu qəbildən olan rəqəmləri dilə gətirməyə belə utanır.
İndiyədək bir-birindən eşidimli o əsərlərin əksəriyyəti bütün Azərbaycana bəlli deyilsə, mütəmadi olaraq radio-televiziyalarımızda səsləndirilmirsə, göstərilmirsə bu qətiyyən Rizvanın təqsiri deyil.
Ümumumən bunca parlaq istedadı, bunca inadkar işgüzarlığı, belə yüksək məhsuldarlığı müqabilində Rizvan indiyədək nail olmalı olduqlarının heç onda birinə yetməyibsə, yenə heç vəchlə özü təqsirkar deyil.
Səbəbkar hadisələrin ayrı cür yox, məhz bu sayaq olan gedişi, təsadüflərin bu tərzdə sıralanması, bir az bəxtin gətirməməsi, bir az kimlərinsə biganəliyi, bir az kimlərinsə həsədi, hikkəsi olub.
Təbii, günahların bir qismi də mənim boynumdadır ki, Rizvanın qarşısında layiq olduğu qapıların açılmasına arzuladığım qədər kömək edə bilməmişəm. Amma Allah şahiddir ki, hər halda bacardığımı etməyə daim çalışmışam. Gücüm başqa şeyə çatmayanda həmdərd olmuşam, mənəvi dayaq durmuşam, onu ovutmuşam, təsəllli vermişəm, həvəsləndirmişəm, ruhlandırmışam.
Azər də mənim kimi! Ancaq Azərin məndən bir üstünlüyü var. Əvvələn, o, Rusiyada Rizvana bu və ya digər dərəcədə aid olan hər mədəni tədbirə, konsertə qatılmağa hökmən cəhd edir və çox zaman da buna nail olur.
Bir də görürsən gecənin bir aləmində telefonumuza onun belə tədbirlərdən isti-isti çəkdiyi videolar çatdı. Ləzzətlə və həm Rizvana, həm Azərə minnətdarlıqla seyr edirəm, belə operativliyin mətbuatımızda, radio-televiziyalarımızda olmamasına heyfslənirəm…
Digər tərəfdən Azər dost uğuruna o qədər geniş ürəklə sevinə, bunu bir an içərisində o qədər geniş dairə ilə bölüşə, sevincini, iftixarını, ürəyini dolduran fərəhi elə coşqun tərzdə ifadə edə bilir ki, ona hər dəfə yenidən vuruluram.
…Rizvan əslən şuşalıdır. Bakıda böyüsə də, Şuşada evləri olub və hər yay mütləq ailəliklə ora gediblər.
Səs ata-baba yurdunun ona elə doğulandan bəxş etdiyi nemət idi. Onda gələcəyin yaxşı musiqiçisini hələ onillər öncə həmin Şuşadaca unudulmaz bəstəkarımız Süleyman Ələsgərov görmüşdü və bunu Rizvanın atasına da söyləmişdi: “Soltan, siz nahaq bu uşağa sadə baxırsınız. Onda əsl musiqiçi ürəyi var!”,
Ata da fikirləşirdi ki, qarabağlıda səs də ola bilər, musiqi istedadı da və burada qeyri-adi heç nə yoxdur.
Niyyəti idi ki, oğlu onun yolu ilə getsin, texniki peşə seçsin, mühəndis olsun.
Və Rizvan da sözəbaxan, tərbiyəli uşaq idi, ata öyüdünə əməl etmişdi. Gedib Neft-Kimya institutuna daxil olmuşdu.
Yaxşı tələbə idi və bunu yalnız həmin çətin oxunan təhsil ocağını fərqlənmə diplomu ilə qurtarmasına görə təsdiqləmirəm.
Hərdən söhbət düşəndə rəhmətlik Azad Mirzəcanzadənin onlara az qala yarım əsr əvvəl oxuduğu mühazirlərin elə xırda təfərrütlarını yada salıb ki, bunun yalnız möhkəm yaddaşdandeyil, həm də ixtisasa dərindən bələdlikdən irəli gəldiyinə inanmışam.
Ali məktəbi başa vurmuşdu, neftçi kimi işləməyə başlamışdı, yaxşı mühəndis kimi hörmət də qazanmışdı.
Amma ürək dinc dayanmırdı axı!
“Asəf Zeynallı”ya evdən, aildən gizlin daxil olmuşdusa, artıq mühəndis işlədiyi çağlarda Konservatoriyanın axşam şöbəsinə bunu sirr kimi saxlamayaraq qəbul edildi.
Həm neftçi, həm müğənni olan Bəxtiyar bir film qəhrəmanı idi ki, hamımızın
ömrümüzə böyük Rəşid Behbudovun məharətli oyunu və məlahətli ifası ilə daxil olub.
Amma həm yüksək səviyyəli mühəndis, neftçi, həm də gözəl müğənni, bəstəkar olan Rizvan Sədirxanov haqqında nə sənədli, nə bədii film çəkilib.
Film onun gündəlik həyatıdır ki, yaşayır.
Dursam onun tələbəlik dövrünün, neftçilik illərinin, konservatoriya əyyamlarının, İtaliyada təhsil aldığı zamanların, Bakıya qayıdandan sonra 1990-cı illərin əvvəllərinin böhranlı dönəmindəki yaşadıqlarının əhvalatlarını yazmağa, sərgüzəştlərlə dolu kino bu həyatın yanında daha solğun görünər.
… “Min bir gecə” nağıllarının məşhur Sindibadı ellər gəzdi, şəhərlər dolaşdı, illəri qürbətlərdə sürdü.
30 il əvvəl Rizvan mənə hələ 10 öncə bəstələmiş olduğu “Dənizçi Sindbad” rok operasından danışanda, onunla qonşuluqda kirayə qaldığım mənzildəki pianoda həmin yeni əsərin parçalarını çalanda hardan ağlıma gələrdi ki, o vaxt mənə eşidilənlərin hamıya çatması üçün hələ bundan sonra gərək üç onillik keçə.
Əslində 50-60 ilə bərabər 30 il sürətlə ötüşdü.
Gəncliyimizi özü ilə apararaq getdi.
Sindbad qayıdır. Azərbaycan musiqi mədəniyyəti tarixində son dərəcə əlamətdar bir hadisəyə səbəbkar olaraq qayıdır.
Rizvan Sədirxanov musiqi tariximizdə bir ilkə imza atır.
“Səyyah Sindbad” (bu artıq mənqoyan addır. Əsərdə sözlərini mənim yazdığım ilk nəğmə belə adlanır).
Bu, bizim birinci milli rok-operamızdır.
Bu artıq tarixdir və 40 il yol gəlmiş həmin tarixə heç kəs şərik ola bilməz!
Bu uğur mənim əziz dostum, dəyərli Azərbaycan bəstəkarı və müğənnisi Rizvan Sədirxanovun halal haqqıdır!
02 mart, 2018"
"O, dünyanın çox ölkələrində olmuşdu.
Sadəcə, ölkə-ölkə deyil, qitə-qitə gəzib dolaşmışdı.
Mehmanı olduğu hər şəhərlə, o yerin insanları ilə bağlı saysız-hesabsız xatirələri vardı.
Keçmiş günləri vərəqləməyi xoşlardı və səfər əhvalatlarını bir hekayə, novella kimi, bir az da bəzəyib-düzəyərək tez-tez nağıl edərdi.
Maestro Niyazinin dünya boyu səfərlərə yollandığı, ən böyük şəhərlərin ən məşhur konsert salonlarında konsertlər verdiyi çağlar 1950, 1960, 1970-ci illər idi.
O çağlar ki, biz SSRİ-nin tərkibindəydik və nəinki Amerikaya gedib çıxmaq, Londonda, Parisdə, Romada olmaq, hətta sovet respublikalarından çox da fərlənməyən Bolqarıstana, Polşaya, Macarıstana, Çexoslovakiyaya adicə turist səfərinə getmək də hər yetənin qismətinə düşməyən xoşbəxtlik sayılırdı.
Təsadüfi deyil ki, hər dəfə şəxsi vərəqə dolduranda tərcümeyi-halının mühüm hadisələri sırasında ayrıca bölmədə hansı xarici ölkələrdə olmağını da göstərməliydin.
Amma maestro Niyazi mənə həyatındakı ilk xarici ölkə səfərindən də danışırdı.
“Danışmışdı” yox, ona görə “danışırdı” yazıram ki, əvvəllər bunları mənə söylədiyini bilsə də, həmin günlərdən ötrü qəribsəyirmiş kimi müəyyən vaxt ötəndən sonra o köhnə mətləblərə təzədən qayıdar, üstündən yarım əsrdən də çox zaman keçmiş əyyamlar barədə hekayətlərini yadına yeni düşmüş cizgilərlə bir az da dəqiqləşdirərək, dolğunlaşdıraraq yenidən nağıl edərdi.
Bir dəfə rəhmətlik Rəşid Behbudov mənə gülə-gülə demişdi: “Biz «Qüdrətli dəstə»yik, sən də bizim Stasovumuz”.
(Əlbəttə, unudulmaz Rəşid müəllimin 1850-1860-cı illərdə Sankt-Peterburqda yaranmış və ətrafında Miliy Balakirev, Modest Musorqski, Aleksandr Borodin, Nikolay Rimski-Korsakov, Sezar Küi görkəmli bəstəkarları və o çağın məşhur ədəbiyyatçısı, tənqidçisi, arxivşünası Vladimir Stasovu birləşdirən, rusların “Moquchaya kuçka” dediyi sənət birliyi ilə Azərbaycan gerçəkliyi arasında eyniyyət axtarmaq cəhdində məntiq vardı.
Bizim Qara Qarayev, Fikrət Əmirov, Niyazi, Cövdət Hacıyev, Əfrasiyab və Şəmsi Bədəlbəylilər, Tofiq Quliyev, Rəşid Behbudov və neçə böyük sənətkarımız da əslində möhtəşəmdən möhtəşəm, qüdrətlidən qüdrətli dəstə idi.
Çox gənc olsam da, Allah mənə bu nəhəng şəxsiyyətlərlə mütəmadi ünsiyyət fürsəti nəsib etmişdi və ilk tələbəlik illərimdən onlarla tez-tez görüşər, daim evlərinə gedib-gələr, söhbətlərini lentə alar, barələrində verilişlər hazırlayar, yazılar qələmə alardım.
Bütün bunlar vardı, lakin mənim o qüdrətlilərin Stasovu adlandırılmağım sırf zarafat, məcazi mənada söylənən söz idi.
Uzaq başı dünyagörmüş Rəşid müəllimin məni yazı-pozularımda bir qədər də həvəsləndirməkçün dilə gətirdiyi mübaliğəli tərif.
Hərçənd illər ötdü, Stasov olmadıqsa da, Qüdrətli Dəstəmizin heç vaxt sönməyəcək ulduzlarının, elə taleyin nəsib etdiyi həmin təmaslar sayəsində, onillər sonra ömür və sənət həyatının çox təfərrüatlarını yazılaşdırmaq, tarixləşdirmək mənim öhdəmə düşdü).
Yəqin Maestro Niyazi də elə bütün söylədiklərini haçansa yazıya alacağımı irəlicədən duyurmuş...
...1918-ci ildə atası Zülfiqar bəy Hacıbəyli Azərbaycan aktyorlarının iri bir dəstəsi ilə İrana qastrol səfərinə çıxanda balaca Niyazini də özü ilə götürür.
7 yaşlı Niyazi orada, Tehranda həyatının ən qorxunc hadisəsini də görmüşdü, o günəcən eşitdiyi nəğmələrdən ən şirinini də dinləmişdi.
“Səbzi-meydan”da elə bərk yanğın qopmuşdu ki, axşamın qaranlığında dördbir yan gündüz kimi işığa qərq olmuşdu.
Balaca Niyazi əvvəlcə bu qələbəliyə sevinsə də, sonra adamların həyəcanı, təşvişi, çığırtıları ona da sirayət etmişdi, qorxusundan səhərəcən yuxulaya bilməmişdi.
...Və neçə günlər sonra isə həmin meydanda bir qızın oxuduğu mahnını eşidincə valeh olmuşdu.
Həm qıza, həm nəğməyə.
“Vəfa nə başəd”. Belə idi həmin mahnının adı.
O nəğməni Maestro düz 39 il yaddaşında gəzdirmişdi. 1957-ci ildə simfonizə etdi.
Şövkət Ələkbərova oxuyub.
“Gözəldir!” demək azdır!
Qeyri-adi füsünkarlıqda olan, ruhu tərpədən bir səs incisidir.
“Qaragilə” mahnısını da Niyazi birinci dəfə İranda eşitmişdi.
Musiqi yaddaşı çox iti idi. Bircə yol dinlədiyi musiqi maqnitofon lentinə, vala yazılan sayaq beyninə həkk olurdu.
Üstündən xeyli sovuşandan sonra, artıq 1920-ci illərin əvvəllərində, evlərində hörmətli iranlı qonaqların olduğu bir məclisdə xalq mahnılarından söhbət düşür. Zülfiqar bəy qayıdır ki, bizim balaca Niyazi hələ 7-8 yaşı olanda İranda çox gəzəl xalq mahnılarını eşidib əzbərləyib. Həmin mahnılara yüngülvari əl gəzdirərək, sözünü dəyişərək bizdə də oxumaq pis olmazdı.
Sonra qonaqlar Niyaziyə deyiblər ki, yadında qalanlardan oxu.
Birini, ikisini, üçünü ifa edib. Və adını bilmədiyi bir mahnını da oxuyub.
Həmin bizim indi “Qaragilə” kimi tanıdığımız mahnını.
İranlı qonaqlardan biri gülümsünüb: “Hamısı yaxşıdır. Amma daha bundan sonra bu axırıncını adam arasında zümzümə eləmə”.
Niyəsini demir.
Maestro bunu da söyləyirdi ki, illər sonra bildim ki, niyə həmin mahnını oxumamağı məsləhət görürmüş. Səbəbsə eləymiş ki, doğrudan da onu uşağa açmazlar.
...Yəqin çoxlarınız oxuyub. XX əsrin ən məşhur İran yazıçılarından olmuş Mürtəza Müşfiq Kaziminin (1887-1978) iki hissəli bir romanı var – “Qorxulu Tehran” . Birinci hissəsi 1921-ci ildə Tehranda, ikinci hissəsi 1924-cü ildə Berlində nəşr edilmişdi. Həmin kitab hələ 1920-ci illərin axırlarında dilimizə çevrilərək əvvəlcə hissə-hissə “İnqilab və mədəniyyət” jurnalında dərc edilmiş, 1930-cu ildə isə ayrıca kitab olaraq buraxılmışdı.
Sonralar da Bakıda bir neçə dəfə həm rus, həm Azərbaycan dilində nəşr edilib.
Cəmiyyətin bir çox ağrı-acılarını nəql edən həmin kitabda qırmızı fonarlı evləri gendən diqqət çəkən məhəllədən də bəhs edilir.
Mərhum Qılman İlkin mənə danışırdı ki, 1940-cı illərin ortalarında İranda olarkən bir gün söhbət “Qorxulu Tehran” romanından düşür.
Ənvər Məmmədxanlı da, Qılman müəllim də həmin əsəri Bakıda hələ heç kitab kimi çıxmamışdan, jurnalda oxuyublarmış.
Qərara alırlar vaxt olduqca gedib baxsınlar ki, Mürtəza Kaziminin əsərini yazdığı illərdən bəri İranda nə dəyişib, nələr elə əvvəlki təki qalır.
Həmin qırmızı fonarlı məhəllə sarıdan da keçirlər.
“Necə yazmışdısa, elə də qalırdı. Heç bir şey dəyişməmişdi. Elə bil vaxt donub qalmışdı orda”.
...Kəc tale o xəstə məhəlləyə, o fahişələr oylağına gözəl, igid bir oğlanı sonsuz məhəbbətlə sevən məsum bir qızı da urcah edibmiş.
Eşqi yolunda evindən, elindən ayrı düşmüş çiçək kimi zərif qızla tale amansızlıqla davranır.
Canı qədər sevdiyi istəklisini itirir.
Bu azmış kimi qəddar dövran onu ayaqlar altına atır, qova-qova bu mənhus məhəlləyə gətirib çıxarır.
Yadıma unudulmaz Xudu müəllimin qəmli bayatısı düşür:
Söyüdə barsız demə,
Hər təkə yarsız demə,
Kədər acı güldürər,
Gülənə arsız demə.
Qara bəxtin bu çıxılmaz girdaba düçar etdiyi həmin qadın öz ömür hekayətini nəğməyə döndəribmiş, ürəyi qövr elədikcə oxuyurmuş:
Dərbəndi keşdük,
Fərari düşdük.
Başuva dolanım, Qaragilə,
Harda sevişdük?
Bəlkə gendən baxıb onun oxumağını eşidənlər arasında belə zənn eləyənlər də varmış ki, bu xanım kefdən-damaqdan oxuyur?
Yaxınına gəlməyincə, ürəyinə girməyincə nə biləsən gülən niyə gülür, ağlayan nəyə ağlayır!
Bəlkə güləni güldürən heç sevinc deyil, qabağında məlul qaldığı, aciz olduğu dərdlərdir?
Bəlkə ağlayanı ağladan, yanağından damla-damla yaş süzdürən heç qüssələrin yükü deyil?
Bəlkə səbəb övlad uğurunun fərəhidir, qəfildən, gözləmədiyin yerdən açılan səadət qapısıdır, bəlkə qəhərləndirən bəxtəvərliyin şiddətidir?
Həmin “damğalanmış” məhəllədə, qırmızı fonarlı evlərin sıralandığı o küçədə yarandığından “Qaragilə” uzun zaman camaat arasına çıxa bilmirmiş.
Rəhmətlik Balaş Azəroğlu danışırdı ki, Güneydən Şimala pənah gətirəndən sonra radioda, konsertlərdə “Qaragilə”yə səxavətlə yer verilməsini görəndə cəncəlli məhəllədən çıxmış mahnıya göstərilən bu hörmətə əvvəlcə çox təəccüblənirmişlər.
Bakıda “bəraət”ini qazanandan sonra “Qaragilə” Təbrizə təzədən qayıdır, dillərə-dodaqlara qonur və daha heç vaxt “xəstə məhəllələr”dəki qırmızı fonarlı evlərin dustağına çevrilmir.
50 il yaddaşında və qəlbində daşıyandan sonra Maestro Niyazi 1968-ci ildə “Qaragilə”yə yeni həyat verdi.
“Vəfa nə başəd”dən də gözəl bir simfonizə!
Şövkət xanım da misilsiz bir lətafətlə oxudu bu YENİ “Qaragilə”ni!
Gəlirdim sizdən,
Ağ corab dizdən,
Tanrı ayırmaz, Qaragilə,
Bir-birimizdən.
Bu, arzudur, niyyətdir. Tanrı ayıranda ayırır və bəzən həsrətlər ömürdən də uzun olur.
Necə ki, pozuq alın yazısı iki istəklini bir-birindən cüda saldı.
“Qaragilə” o eşqin və o ayrılığın nəğməsi kimi yarandı.
Amma hər halda nəğmə haqlıdır.
Allah həqiqətən də ayırmaz!
Bizi heç vaxt elimizdən, dilimizdən, nəğməmizdən ayırmaz!
Daha heç vaxt “Qaragilə”ni elin sevgisindən ayırmaz!
09.11.2018"
"Bu bir avtoportretdir. Şairin sözlə çəkdiyi rəsm. Öz şəkli. Həm də yalnız zahirdən deyil, daxildən şəkilmiş şəkli.
Bir insanı içəridən (lap elə üzdən də) onun özündən yaxşı kim görə, tanıya bilər ki!
Kölgə sözü yaddır mənə,
Heç kəsin kölgəsində
Yorulub qalmamışam.
Kölgəsində itmərəm heç kəsin.
Kölgə – sürünənlər məskəni!
Zərrəyəm, hər nəyəm
Heç kimə əyilmərəm.
Heç kimə baş əymərəm.
Əgər səcdə edərsəm,
Qibləm atəşgah olacaq!
Təşəkkürüm buğda, çiçək.
Ana südü…
Su və könül atəşi.
Bir də günəş olacaq.
Qəliblərə yerləşməyən, hər sözə “bəli” deməyi bacarmayan, məqamı gələndə iradəsini ortaya qoymağa qadir, sözünü dilinin altında saxlamayıb yeri düşəndə açıqca söyləyən hər kəs bu avtoportretdə hökmən bir azacıq da olsa özünü tapacaq.
O ömrü boyu belə oldu, belə yaşadı.
Bu təbiətlə başqa bir sənətin sahibi, ayrı bir yolun yolçusu olmaq çətin idi.
Bu təbiətin, bu xasiyyətin, bu ürəyin yiyəsinə ən uyğun gələn sənət elə şairlikdir.
Şairlik bu cür insanlardan ötrü əslində sənət, peşə də deyil. Var olmağın, yaşamağın tərzidir, mümkün vasitəsidir.
Onun şairlik adı – təxəllüsü GÜN idi.
Keçmişlərdən gələn deyişdir ki, misranın, sözün əsl mənası və ən dürüst yozumu şairin bətnindədir.
“Gün xanım” adı nənələrində də olubmuş və bir izah budur ki, Nurəngiz xanım təxəllüsünü elə soya-kökə, bəlalı və şərəfli nəslinə ehtiram naminə götürübmüş.
Bu imzasına ilk dəfə rast gələndə dodaq büzənlər də olmuşdu ki, özünü Günəşə oxşadır.
Guya nə qəbahət varmış ki, bunda!
Ancaq mənə görə bu bənzərsiz qadının və şairənin adının yanında həmişəlik qalan “Gün” kəlməsi heç də dibsiz göylərdəki Günü nəzərdə tutmur.
Bu, axarında olduğumuz, minbir qayğıları ilə an-an yaşadığımız gün-güzərandır, həyatımızı dolduran vaxt parçalarını nişan verən gündür.
Nurəngiz ömrü boyu günə, təqvimə, əqrəblər arasına - saata sığan olmadı.
Nə gün, o heç Allahın bağışladığı vücuda, qiyafəyə, bədənə də sığan deyildi!..
Orta çağ miniatürlərində XVI-XVII yüzillərdən bir özəllik tez-tez gözə dəyməyə başlayır.
Bu zərif rəsmlər adətən kitablara çəkilərdi. Ona görə də cildçi, əlyazmanı köçürən katib, vərəqlərin qıraqlarını naxışlayıb-süsləyən müzəhhib işini başa vurduqdan sonra növbə çatardı rəssama. O da boş saxlanmış səhifələrdə kitabın məzmununa uyğun miniatürləri nəqş edərdi. Miniatürlər də adətən qırağı xətlənmiş bir çərçivə içində olardı.
Səfəvilər zamanından başlayaraq, xüsusən də Babur əyyamlarında əksəri təbrizli olan miniatürçülərin neçəsi başladı həmin dəqiq çərçivələri sındırmağa.
Su özünə bir axacaq yataq tapıb qırağa çıxan sayaq həmin miniatürlərdə də təsvir, cızılmış dörd küncün arasından qəfilcə əlyazmanın haşiyələrinə doğru sıçrayaraq orda davam etməyə başladı.
Bir ov, ya döyüş səhnəsi əks olunan miniatürdə baxırdın ki, hansısa atlılar sərhədə sığmadılar, başladılar irəlicədən müəyyən olunmuş ərazidən kənarda çapmağa.
Ya onları haqlayacaq oxdan xilas olmaqçün cüyürlər yay kimi gərilib bu səhifədən o səhifəyə atıldılar – elə bil bir zaman qatından daha təhlükəsiz olan digərinə, bir məkan layından daha xatasız olan başqasına qondular.
Bu çərçivələrə sığmayan miniatürçülərin çoxu həm də şair, dərin təfəkkür sahibli yaradıcılar idi.
Onların səyyar xəyallarını sərt çərçivələr ram edə bilərdimi?
Hədəqəsindən çıxan, icazə verilmiş əndazədən o yana adlayan rəsmləri ilə ənənəvi yanaşmanı pozmuş kimi görünən bu rəssamların həmin improvizələri həm də ayrı bir fəlsəfəni ifadə edirdi.
Əvvələn, bu yenilikçilikləri ilə ona işarə edirdilər ki, həyat kimi bu rəsmlərin də intəhası, dəqiq işarələnmiş sərhədi ola bilməz, hər sözün içində söz, hər misranın alt qatında gizli mənalar dayanan kimi, bu təsvirlər də istənilən səmtdən onları çəpərləmiş maneələri aşaraq genişlənə, arta, davam edə bilər.
İkincisi və bəlkə də ən mühümü isə o idi ki, həmin yaradıcılar bu minvalla öz ruhlarındakı sığmazlıq duyğusu və qətiyyətini aşkarca bəyan edirdilər.
Nəsiminin mətləb çatdırma vasitəsi söz idi və qəliblərə, hüdudlara yerləşə bilməməsini birbaşa bəyan edirdi: kövn ü məkana, cism ilə cana, şərh ü bəyana, zənn ü gümanə, dəhr ü zamana… sığmazam deyirdi.
Məşhur əsərlərin əlyazmalardakı şəkillərdə yer alan cızıqdan qırağaçıxmalar da miniatürçü rəssamların “Sığmazam!” hayqırışları idi!
Və bu qızın da alın yazısında elə körpəliyindən sığmazlıq varmış.
Yaşının hüduduna sığmırdı.
5 yaşı olarkən artıq sərbəst kitab oxuya bilirdi və atası da dost-tanış yanında qürrələnmək üçün tez-tez balaca Nurəngizi səsləyirdi:“Hə, şahzadəm, gəl bu kitabdan bir şeir oxu, əmilər qulaq assın”.
10 yaşına çatmamış ""Səfillər""i oxuyan və o əsərin qəhrəmanlarının həyəcanlarını yaşayan, ağrılarını çəkən, kiçik ürəyində mərhəmət, şəfqət duyğuları yaranan uşaq daha 10 yaşında olmur, azı ikiqat böyüyür.
İncəsənət institutunu bitirdi. Onunla oxuyanların neçəsi sonralar Azərbaycanın ən tanınmış aktyorlarına çevrildilər. Müəllimi Rza Təhmasib isə ona kurs yoldaşlarının hamısından çox ümid bəsləyirdi.
Təyinatını da dram teatrına verdilər.
Özü söyləyirdi, sən demə anası işarə vurubmuş ki, mərhum atan istəmirdi səhnəyə çıxasan, bu səbəbdən də teatrdan imtina edib.
Lakin o xasiyyət, o inadcıllıq ki, onda var idi, əgər ürəyi hökm etsə idi, onu heç qüvvə saxlaya bilməzdi. Teatra gedərdi də, daim səhnədə olardı da.
Sadəcə, o başqalarının yazdığını oynayan aktrisa ola bilməyəcəkdi.
Olsaydı da, həmin mətnlərə sığmayacaqdı.
Daim nəsə artıracaqdı, nəyisə ixtisar edəcəkdi, nəyisə dəyişəcəkdi.
Bu isə öz növbəsində narazılıqlara, höcətləşmələrə, tənbehlərə bais olacaqdı.
Radioya, televiziyaya getdi.
1960-cı illərin, 1970-lərin əvvəllərinin sevimli diktorlarından biri kimi şöhrətləndi.
Fəqət ondan diktor da çıxmazdı. Necə ki, ordan da ayrıldı.
Çox da səsi məlahətli, görünüşü cazibədar, ifası bişkin idi. Axı diktorluğun mətn məhdudiyyətləri daha qəti idi: nə yazıb veriblər, onu da səsləndirməlisən.
Bu xanımsa, başqa mətnlər bir yana, havanın yağmursuz keçəcəyi haqda sinoptiklərin rəsmi məlumatını oxuyarkən bayırda tam əksinə bir havanın olduğunu görüncə canlı efirdə dilini dinc saxlaya bilmirdi.
Bunca azad ruhun şıltaqlarına ölçülü-biçili efir, özü də senzuralı sovet efiri necə tab gətirəydi?!
Odur ki, elə könlü isytəyən kimi pərvazlar edə bilməsi, həmişə özü olaraq qalması naminə pənah aparacağı ən məhrəm ünvan elə şeir idi!
Şeirə sığındı, hər löyün soyuqluqlardan nicat bulmaqçün sözün istisinə tapındı, gec gəldiyi bu füsünkar aləmdə də özünü tanıda, təsdiqlədə, etiraf etdirə bildi.
Və həmişəlik də şeirlə qaldı!..
Rafael Hüseynov
23.11.18"
"Onun gəlişini görməmək mümkün deyildi.
Bu gənc elə parlaq idi ki, bir neçə dəqiqə onu görmək, dinləmək bəs edirdi idi ki, qabında nə olduğunu təsəvvür edəsən.
İlk parlayışı 1954-cü ildə baş vermişdi.
Zahirən ənənəvi bir hesabat konserti idi.
1 saylı Bakı musiqi məktəbinin buraxılış konserti gedirdi. Şagirdlər bir-bir səhnəyə çıxara q hazırladıqları parçaları ifa edirdi.
Tamaşaçıların əsas hissəi valideynlər, bu şagirdlərin müəllimləri idi.
Ona görə də bu auditoriya istəklilərini həvəsləndirməkçün onların adı elan edilən kimi də, ifa tamamlanandan sonra da ürəkdən alqışlayırdı.
Təbii ki, hər kəs özününkünü daha səylə alqışlayırdı.
13-14 yaşlı orta boylu, çatmaqaş, elə gendəncə hərəkətlərindən utancaqlığı, səhnədə özünü bir qədər narahat hiss etməsi hiss edilən növbəti məktəbli dəvət edildi.
Piano arxasına keçdi və başladı çalmağa.
Elə ilk passajlarını edən kimi zala qəribə bir sükut çökdü.
Aşkarca hiss edilirdi ki, bu duyum, bu ifa tərzi şagird səviyyəsi deyil, bu barmaqların, bu ürəyin ayrı bir işığı var.
Zaur Əliyev ifasını bitirincə sürəkli alqışlar qopdu.
Və bu alqışlar əvvəlki alqışlara bənzəmirdi.
Sözləşibmiş kimi bu yeniyetməyə hər kəs elə öz uşağnın, öz yetirməsinin uğuruna sevinən kimi əl çalırdı.
Bəstəkar Midhət Əhmədov Zauru çağırdırdı yanına, qucaqladı: “Afərin!”, – dedi, “Gözəl çaldın. Sən mütləq təhsilini davam etdirməlisən. Ləngimədən sənədlərini Asəf Zeynallı adına orta ixtisas musiqi məktəbinə ver”.
Və sonra da inamla əlavə etdi: “Sən yaxşı musiqiçi olacaqsan!”.
O gün Zaur da, ondan çox isə anası Xədicə xanım xoşbəxtlərin xoşbəxti idilər.
Vur-tut dörd il sonra isə Asəf Zeynallı məktəbinin iki şöbəsini – həm ifaçılıq, həm xor-dirijorluq bölmələrində təhsilini uğurla başa vurmuş Zaur artıq Azərbaycan Televiziiya və Radiosu xalq çalığı alətləri ansamblının solisti idi.
Azərbaycan televiziyası ilk addımlarını atırdı.
Radiodadakı konsertlərdən şirin barmaqlarına heyran qalanlar, məharətli muğam ifalarını eşidib feyziyab olanlar ekranlarda yaraşıqlı, cavanca oğlanı görəndə təcrübəli, oturuşmuş ifaçı saydıqları bu sənətkarın cavanca oğlan olduğuna bir az təccübləndilər də.
O cağların çox sevilən “Azərbaycan gəncləri” qəzeti Zaur Əliyevin böyük sənətdə hamının rəğbəti ilə qarşılanan belə şimşək effektli görsənişi və parlayışını “Alqış, səhnəyə istedad gəlir!” rubrikasından dərc etdiyi “Zaurun əlləri” məqaləsi ilə salamladı.
...Qızı İlahə xanım kövrələ-kövrələ mənə atasının artıq yaşlı vaxtlarında avtomibil qəzasına uğramasından, huşu özünə qayıdınca bədəninin bütün başqa ağrılarını unudaraq tələm-tələsik əllərinə, barmaqlarına baxıb onların salamat, zədəsiz olmasını görüncə sevinərək köks ötürməsini danışır...
Zaurun əllərindən, barmaqlarından qopan səslər neçə gündür ki, mənimlədir.
Dinləyirəm, dönə-dönə dinləyirəm, dönə-dönə valeh oluram və ürəyimi onun kədərli taleyinin nisgili sıyırır.
Allahın güc bağışladıqlarının naçar duruma düşməsi, həmişə qəlb ağrıdır.
Yaxşı ki, Heydər Əliyev Fondu ahıl musiqiçilərə dayaq durmaqçün xeyirxah layihəsini başladı və onlara təqaüdlər ayırdı.
Bu sırada Zaur da vardı. Hətta ağlıma belə gətirmək istəmirəm ki, əvvəlcə Mədəniyyət Fondusunu yardımları, sonra isə bu təqaüd olmasaydı həyat məsələlərində çox fağır olan Zaur 1980-ci illərin sonlarının, 1990-cı illərin başlanğıcının qarışıqlıq, qıtlıq, sıxıntı dönəmlərində inə sarsıntılar yaşayardı.
...Vaqif Mustafadəni də mən çox sevirəm, haqqında da çox yazmışam, layiq olduğu qiymətinin vaxtında, yetərincə verilməməsinin nə qədər ədalətsiz olduğu barədə də düşüncələrimi kitablarımda, çıxışlarımda dəfələrlə bölüşmüşəm.
Zaurun muğam ifalarına, ayrı-ayrı bəstəkar mahnıları və xalq nəğmələri, onların aralarındakı muğamlı gəzişmələrinə qulaq asıram və bunları Vaqifin çalğıları ilə müqayisə edirəm.
Elə məqamlar var ki, hətta ayrırmaqda çətinlik çəkirsən hansı hansıdar.
Təbii, Vaqif Mustafazədə o çalğılarını Zaurdan sonra ifa ediyinə, lentə yazdırdığına, bu üslubu, bu yanaşma tərzini bir qədər də cilaladığna, irəlilətdyinə, caz şirinlikləri ilə bəzədiyinə görə daha da cəlbedici təsir bağışlayır.
Və biz Vaqifi yol, xətt yaradıcısı, muğamlı cazın ixtiraçısı kimi qavrayırıq.
Edək, amma zavallı Zauru da unutmayaq!
Axı çox gəzəlliklərin, məhz bu tərzin özünün artıq Zaurda olduğu tutuşdurmada əyaniləşir axı.
Hətta Zaurda sonralar Vaqifin daha bitkin, daha əhatəli bir şəkildə təqdim etdiyi muğam-caz bağlantılarının cücərtilərini, şitillərini, fidanlarını da sezirəm.
Səid Rüstəmov Zaura: “Sənin bir əlin Əhməd Bakıxanov, o biri əlin Şopendir”, – deyibmiş.
Bu müşahidə həqiqət var.
Lakin eyni musiqini Zaurun iki əli birlikdə ifa edirdi.
Həmin ayrı-ayrı qabiliyyətlərə, məktəblərə malik əlləri bir ürək idarə edirdi.e Zaurun ustalığı, təkrarsızlığı klassik Qərb tərzi ilə muğam və xalq musiqisinin ənənəvi üslubunu qaynaq etməkdə, həm estrada, həm də bir qədər caz dalğasını qovuşduraraq xırdalıqlarla zəngin, şirindən-şirin, cəlbedicidən cəlbedici yeni bir yol, yeni ifa tərzi yaratmaqdadır.
Bu dəyərləndirmə aparılmayıb, bu qiyməti verilməyib, bu halal haqqı onun adı ilə qoşa yazılmayıb.
Gərək edilə!
Yolu o qədər parlaq başlamış Zauru sındırıblar, xəstəliyə düçür ediblər, sonrakı daha artıq parlayışlarından onun özünü və bizi məhrum ediblər.
Yaşamağına yaşayıb, çalmağına çalıb, amma o parlaqlıqla ki o başlamışdı, o coşqu və ilhamla ki Zaur şimşəyi çaxmışdı, elə həmin sürəkliliklə, elə həmin vüsətlə davam edə bilsəydi, bizə yadigar qoyduqları indikindən qat-qat çox olardı.
İndi istedadlı pianoçularımız, pianoda xalq musiqimizi də, muğamları da bacarıqla ifa edənlərimiz az deyil.
Fəqət unutmayaq ki, yolun əvvəlində Zaur dayanır.
Həmin tərzi davam etdirənlərin ifasında Zaurun tapdıqlarının, gətirdiklərinin, yaratdıqlarının əks-sədası duyulur.
Yeniliklərlə, kəşflərlə, ilhamla daşan yolu söndürülməsə, soluxlaşdırılmasaydı, sonrakı ifaçılara saxlanc qalan öyrəniləsi, davam etdiriləsi Zaur qəlibləri, Zaur ülgüləri, Zaur çeşniləri də daha ziyadə ola bilərdi.
Bu qızı İlahə Kamyabın bir şeirindən parçadır:
Bir ürək var idi –
Qar kimi təmiz.
Bir ürək var idi –
Qar dələn nərgiz.
Uzaq laqeydlikdən,
Paxıllıq ona yaddı.
Sevgisini həmişə
Hamıya paylayardı.
Buludlar ağlayanda
Çətir olardı dosta.
Namərdlər tor qurdular,
Yay çəkib ox vurdular,
Sonra da da söylədilər
Ovub içini dələk,
Yaşamasın pak ürək.
...Yenə də doymadılar
Bundan soyumadılar.
Xışmalayıb əzdilər,
Yerinə daş əkdilər.
Zaur 2009-cu ildə həyatdan ayrılıb və ən adi admlardan biri kimi torpağa tapşırılıb. Bir kənd qəbristanında məzarı, üzərində baş daşı.
Amma həyat eşqi ilə dolu bir çiçək daş altından dikələrək gülümsəyən kimi Z aur da hər gün bizlərə qayıdır.
Dinləyirik və yenə oniilər öncəki kimi olur bizimlə birgə.
Yenə bizi öz ürəyi üstündə kökləyə, həyəcanlandıra, duyğulandıra, mahir barmaqlarının cazibəsində saxlaya bilir.
Canı olmayan, diri olmayan, bizimlə birgə olmayan belə möcüzəni yarada bilərmi?
Diridir ki, canlıdır ki, bizimlədir ki, bu gözəllilkləri doğura, bu hünəri göstərə bilir. Və nə qədər ki, Zaur çalır, həmişə də belə qalacaq!
Rafael Hüseynov
08.12.18"
"Hər duyğunun arxasında mütləq bir tarixçə var.
Səndəki hər keyfiyyətin izini yetişdiyin mühitdən, böyüdüyün əhatədən, oxuduğun kitablardan daha əvvəl gərək qanında arayasan.
Tərcümeyi-halın əslində sən doğulmamışdan, damarlarında axacaq qandan başlanır.
Qanın yaddaşından!
Onun ata tərəfi Ordubaddan idi.
Ordubaddakı dörd məşhur nəsildən birinin övladı idi – Abutalıbovlardan idi.
Yəni axtarsan obiri üç nəsil – Məmmədəliyevlər, Ağalarovlar və el içində “ərbab” deyə məşhur olan Rzayevlər də bu şəcərə ilə hansısa qohumluq əlaqələri ilə bağlıydılar.
Atasının ana tərəfi isə Seyidovlar idi. Ramizin ata nənəsi Rübabə xanım Mirhidayət bəy Seyidovun qohumlarından idi.
O Mirhidayət bəy ki, Milli Şuranın sədr müavini idi və 1918-ci ilin şanlı may günündə, Tiflisdə, Qafqaz canişinliyinin sabiq iqamətgahında İstiqlal Bəyannaməsinə imza atanlardan biri olmuşdu.
Ramizin əslən bakılı olan ana tərəfi Ələsgərovlar idi. Ana nənəsi Fatma xanım Orucovanın əmisi qızı İzzət də Azərbaycan insanına yaxşı tanışdır. İzzət xanım Orucova məşhur kimyaçı alim idi, akademik oldu, amma daha əvvəllər Cəfər Cabbarlının təşviqi ilə kino ilə bağlanmışdı. 1929-cu ildə ""Sevil""də, 1936-cı ildə ""Almaz""da baş rollarda çəkilmiş, kino tariximizə ilk qadın aktrisalarımızdan biri kimi düşmüşdü.
İş elə gətirdi ki, Ramiz özü Gəncədə dünyaya göz açdı və Bakıya 2 yaşı olanda köçdülər.
Yəni sənədlə-sübutla həm ordubadlıdır, həm bakılıdır, həm gəncəli.
Di gəl, 80-inə gəlib çatan ömrü ilə sübut etdi ki, o, bütün Azərbaycanınkıdır.
Əslində Azərbaycanın hər guşəsindəndir, azərbaycanlıların ən yaxşılarındandır!
Nənəsi danışarmış ki, ulu baban Hüseynqulu xanın müridlərindən olub və Sisianovun qətlə yetirilməsində onun da iştirakı varmış.
Beləcə, müxtəlif şəcərə hekayətləri evdə ara-sıra söylənərdi və nə qədər ki, Ramiz uşaqdı, yeniyetmə idi, bu söhbətlərə çox bənd olmazdı, amma sən demə, bütün bunlar elə asta-asta yaddaşa həkk olunurmuş.
Sən demə, yaşa dolduqca bu xatirə qırıqları da onunla birgə böyüyürmüş.
1930-cu illərin tuthatut vaxtalarında həm ata, həm ana tərəfdən həbs edilənləri, sürgünə göndərilənləri olmuşdu.
Dayısına da, ata babasına da 10 il iş vermişdilər, soraqları Çitadan gəlmişdi.
Ailənin bu müsibəti və çətin zəmanə onları ehtiyatlı etmişdi, həmişə çox gözə girməməyə sövq etmişdi.
Odur ki, Ramiz məktəb illərində heç komsomola girməyə də cəhd eləməmişdi.
Universitetə qəbul olunandan sonra, elə ilk sentyabr günlərində ağlını, səviyyəsini hiss eləyincə onu fakultə komsomol təşkilatının katibi seçmək istəmişdilər.
Sıxılan kimi olaraq dillənmişdi: “Axı mən komsomolçu deyiləm”.
Çox təəccüblənmişdilər və təcili onun komsomol sıralarına qəbul etmişdilər.
Günlərin birində isə atası belə məsləhət görmüşdü: “Oğul, bunlar belə başa düşürəm ki, qalası oldular. Partiyaya gir. Geoloqluq oxuyursan, partiyaçı olmasan inkişafına, qabağa getməyinə əngəl yaranar...”.
Universiteti yaxşı oxusa da, geoloq ixtisasının sirlərini yetərincə öyrənsə də, tale ona ayrı yol açdı.
Diplomat oldu.
İçərisində böyüdüyü siyasi sistemin ən uca mərtəbəsi Pariyanın Mərkəzi Komitəsi idi.
Hətta ora qədər gedib çıxa bildi, şöbə müdiri vəzifəsinəə də yüksəldi.
Amma cibində patiya bileti gəzdirsə də, axıracan kommunist olmadı.
Ürəyi imkan vermədi olsun!
Onları elə atası deyən kimi həmişə yad saydı, “bunlar” hesab elədi.
Əgər belə olmasaydı, sovet dönəmində Fransada Sovet İttifaqının diplomatı olaraq çalışdığı zamanlarda, “bunlar”ın işçisi ola-ola, “bunlar”dan məvacib ala-ala SSRİ Xarici İşlər Nazirliyinin müəyyən etdiyi xəttə heç də uyğun gəlməyən fəaliyyətlərə qatılmazdı.
O işlər ki, Ramiz Abutalıbov Birləşmiş Millətlər Təşkilatının ali elm, təhsil, mədəniyyət təşkilatı UNESCO-nun rəsmi əməkdaşı ola-ola əl altından yerinə yetirirdi, sovetin nəzərincə bu, ideoloji təxribat, qatı millətçilik demək idi.
Sovet hökuməti İkinci Dünya Müharibəsi illərində almanların legionunda xidmətdə olmuşları düşmənlər sırasına daxil etmişdi və bu qəbil adamları haçan əlinə keçsə, harda tutsa çox ağır cəzlandırır, uzunmüddətli həbslərə məhkum edirdi.
Qədir Süleyman legioner olmuşdu və sovet diplomatı Ramiz Abutalıbov onunla dostluq edir, tez-tez görüşürdü.
Məmməd Məhhərəmov Azərbaycan Xalq Cümhuriyyəti dönəmində məclis-i məbusan – parlament üzvü olmuşdu.
Belə adlar kommunistlərin ən qara siyahılarında idi.
Ramiz onunla da yaxın, simsar idi.
Özümüzünkülər o yana qalsln, sovetin başqa düşmənləri – “ağ mühacirət”in Parisə sığınmış təmsilçiləri ilə də Ramiz vaxtaşırı bir yerdə idi.
Bütün qorxu-hürkünü bir kənara qoyaraq bu qərib və qiymətli insanlarla ünsiyyət quran, onlardan Vətən tarixinin bilinməli səhifələri ilə bağlı mütəmadi bilgilər alan cavan diplomatın gözünü qan örtməmişdi ki, belə hərəkət edirdi.
Onu idarə edən ona babalardan nəsib olan QAN idi!
Həmin saf qan ki, ona hər an ""yurdunu və millətini sev"" pıçıldayırdı, ""odla su arasında olsan belə, vətəninə və xalqına fayda verməyə çalış"" deyirdi.
Və parlaq Azərbaycan ziyalısı Ramiz Abutalıbov hamımızın sevgisini sadə bir səbəbə görə qazana bilib.
Həyatı boyu damarlarından axan saf qanın həmin çağırışına və dəvətinə sadiq qaldığı üçün!
15.12.18"
"Heyflər ki, bu cür fədakar, bu sayaq miqyaslı düşünən, araşdırdığı sahənin tələb etdiyi peşəkar vərdişlərə bunca ustalıqla yiyələnmiş, qaynaqlara Qərb tədqiqat meyarları ilə yanaşaraq onları bir Şərqli kimi bütün incəlikləriylə duyan araşdırıcılar lap az qalıb.
Türk xalqları ədəbiyyatlarının, özəlliklə də Azərbaycan söz sənətinin tarixi ilə bağlı xeyli qiymətli əsərin müəllifi olan köhnə dostum, böyük alim Əliyavuz Akpinarın çox illər öncə mənə bağışladığ “Azəri ədəbiyyatı araşdırmaları” kitabını Allah bilir neçənci dəfə yenidən vərəqləyirəm.
Tapıntılarla, dəqiq ümumiləşdirmələrlə, sərrast ifadələrlə, ədəbi kəşf sayılası müşahidələrlə dolu bu qiymətli əsərdəki tanış yazıları bir-bir adladıqca həm iftixar duyuram, həm də də izahsız xiffət keçir içərimdən.
Yaddaşımda Mehməd Fuad Köprülünün, İsmayıl Hikmətin, Firidun bəy Köçərlinin, Salman Mümtazın özləri və artıq xeyli uzaqlarda qalmış XX əsrin 20-ci illərində ədəbiyyatımız haqqında yazdıqları sayrışır.
Doktor Əliyavuz Akpinarın yazıları ilə o zirvə şəxsiyyətlərin yadigarlarını yaxınlaşdıran, qohumlaşdıran, eyni ruhdan törəməsini təsdiq edən bu araşdırmalardakı sanbaldır, dərinlikdir və ən mühümü – vicdandır!
Həm tarix, həm də millət qarşısında yüksək məsuliyyətin hər cümlədə hiss edilməsidir!
Əliyavuz Akpinar Türkiyənin, Azərbaycanın o möhtəşəm bilginlər qafiləsinin bugünümüzdə var olan, yaratmaqda, nurunu saçmaqda davam edən əks-sədalarından, nadir varislərindəndir.
Bu böyük yolu tutanda Yavuz hələ lap gənc idi, 20 yaşını yenicə başa vurmuşdu və ədəbiyyata könül vermiş karslı cavanı Bakı heyrətli cazibəsi ilə özünə sarı çəkirdi.
Oxuduğundan-bildiyindən gəldiyi qəti qənaət belə idi ki, Azərbaycana getməsə, araşdırmalarını bulağın qaynadığı məkanda aparmasa, heç vaxt ürəyi istəyən dərinliklərə baş vurmağa gücü çatmayacaq.
Türkiyədən obiri Azərbaycana – Güneyə getmək asan idi, müşkül olan bura – Sovet Azərbaycanına səfər etmək idi.
Dəfinələrsə məhz burada – sovet Azərbaycanında idi.
Həm bir-birindən dəyərli misilsiz qaynaqlar, həm də hərəsi bir xəzinə olan şairlər, yazıçılar, alimlər, gəzəri tarix biçimli diri klassiklər Bakıda idilər.
Çox da ki, bu yolçuluq kitab-dəftər hədəfli, oxumaq-öyrənmək niyyətli idi.
Həssas ana ürəyi narahat idi ki, bu səfərdə təhlükələr də var.
Heç istəmirdi ki, Yavuz getsin.
Yalan olmasın, quşun quşluğuyla aşması müşkül olan qapalı sərhədlərin həm o, həm bu tayında ömür sürənlər qardaşlar idisə də, Kremlin Sovet İttifaqı boyu hər addıma və adama nəzarət edən iti gözləri və qulaqları, türkün türkə məhəbbətini az qala ideoloji düşmənçilik kimi yozan şübhəcil baxışları da vardı.
Səsi, surəti ürəyimə hopmuş istəkli dostumuz Vaqif Səmədoğlu üstün zəkalı, özünməxsus, filosofanə düşüncə tərzi olan və yetərincə də baməzə adam idi.
2000-ci ilin əvvəllərində Avropadan Milli Məclisimizə təşrif gətirmiş bir neçə siyasətçi ilə görüşürdük.
Söhbət demokratiyadan, müstəqillikdən düşmüşdü və birdən Vaqif müəllim əlini cibinə salıb 20 dollarlıq əskinas çıxardı, “bu nədir?” – soruşdu:
Təbii ki, həmsöhbətlər: “Amerika Birləşmiş Ştatları dolları”, – dedilər.
Vaqif cavabı qəbul etmədi : “Yox, elə deyil. Bizim nəzərimizdə bu həm də müstəqilliyin əlaməti, demokratiya nişanəsidir. Çünki sovet vaxtı olsaydı, məndə bu xarici valyutanın olmağının xəbərini alsaydılar, dərhal sorğu-suala tutacaqdılar ki, bu nədir, hardandır, ittiham edəcəksilər ki, əcnəbi pulun qaçaqmalçılığı ilə məşğulsan. Belə işin üstündəsə adamı həbs də edirdilər və həm də bu qəbil ağır cinayətləri Daxili İşlər Nazirliyi deyil, Dövlət Təhlükəsizlik Komitəsi – KQB araşdırırdı”.
Oğlunun Sovet İttifaqına getməsini rəva bilməyən ananın nigaranlığı haqlı idi.
Qətiyyən şübhəm yoxdur ki,Yavuzun Bakıya ilk gəlişlərində qəlbiqara rejim sözün birbaşa mənasında onun hər addımına ciddidən ciddi nəzarət edirmiş, hər hərəkətini, hər sözünü güdürmüş
3 dəfə gəldi, 5 dəfə gəldi, çox baxdılar, çox müşahidə etdilər və gördülər ki, bu cavanın buradan Türkiyəyə daşıdığı yük kitabdır, qəzetdir, jurnaldır, şəkildir. Buradan oraya apardığı məlumatlar Mirzə Fətəlidəndir, Mirzə Cəlildəndir, əyyami-qədimlərin olub-keçənlərindəndir.
Bir sözlə, anladılar ki, bu sevdanın sovetə bir istisi-soyuğu, siyasətə aidiyyəti yoxdur.
Zahirən belə görünə bilərdi. Amma əslində vardı, özü də necə!
Əliyavuz Akpinarın 1960-cı illərin sonlarında, hələ Atatürk Universiteti Fənn-Ədəbiyyat Fakultəsi Türk Dili və Ədəbiyyatı Bölümündə Yeni Türk Ədəbiyyatı (Azərbaycan Ədəbiyyatı) araşdırma görəvlisi olarkən tədarükünü gördüyü və 1970-ci ildən başlanan Azərbaycan səfərlərinin çoxyönlü elmi faydalarından, bəhrələrindən savayı ayrıca bir vətənçi, millətçi siqləti də vardı.
Yavuz buralarda doğmalaşandan sonra hər gəlişində ətrafında dostlar toplaşırdı.
Müxtəlif yaş nəsillərini təmsil edən, istedadlı, parlaq qələm sahibləri, fikir adamları, ötkün ziyalılar.
Əvvələn, eyni şəhərdə yaşasalar da, bəzən aylarla görüşməyən, təmas tutmayan yaradıcı qüvvələr, özü də onların lap qaymaqları Yavuzun vasitəsiylə bir yerdə cəmləşirdilər.
Birgə olmaq, səmimi ünsiyyətsə xeyli mürgülü fikirləri diksindirib oyadırdı, dilə, qələmə gətizdirirdi, sıra-sıra cəsarətli düşüncələrə ipucu verirdi.
İkincisi də, Yavuz onlarçün həsrətlisi olduqları Türkiyə demək idi.
Azərbaycan aydınları Yavuzdan İstanbulun, Ankaranın, Ərzurumun, Karsın, ölməz türk yazarlarının ətrini alırdılar.
Yavuz ordan bura əlimizə çatması adətən çox əngəllərlə bağlı olan, tütyə kimi qəbul etdiyimiz kitabları daşıyırdı.
Bu kitablar tarix idi, ədəbiyyat idi, sənət haqqında çeşidli nəşrlər idi, yanlarında da heyranı olduğumuz türk musiqisi yazılmış kasetlər.
Ancaq sovet dönəmində onların da bizlərə gələn yolu daş-kəsəkli idi axı!
O zamanlar bol olan (bu məsələnin yaxşı tərəfi) kitab dükanının hansına girsən rusca hər növ ədəbiyyatla rastlaşardın.
Türkcə isə bircə xırda kitabça da ələ düşməzdi.
Və ömrü boyu heç vaxt heç əməlində yalnız özünü düşünməyib başqalarının da fikrini çəkən Yavuz buradan daşıdıqları ilə orada sırf Azərbaycan kitabları ilə dolu bir mərkəz yaratdı.
Bu da səbəb oldu ki, ustadı Abbas Zamanovun adını verdiyi həmin kitablığa sabahın Əliyavuz Akpinarı olmaq həvəsinə düşən gənclər asta-asta üz tutsun.
Tədricən Yavuz can bir qəlb iki qardaşı qovuşduran, Türkiyəni Azərbaycana bir az da yaxın, bir az da həmdəm edən etibarlı vüsal körpüsünə çevrildi.
Bu gün o xidmətin əsl hikmətini gerçək ölçüləriylə qavramaq nabələd adamlar üçün bir qədər çətin gələr.
Büsbütün ayrı zamanda yaşayırıq, azadıq, istənilən anda düyməni basıb Türkiyənin neçə televiziyasını seyr edə, ürəyimiz istəyəndə hava limanındanmı, ya elə avtomobillə Türkiyəyə maneəsiz-filansız yollana bilirik.
Amma mən xatırlayıram ki, Bakıda, məşhur Nizami kinoteatrında ayda-ildə bir dəfə baş verən türk filmləri festivalında, bütün tamaşaçıların gözəlcə anlamasına baxmayaraq ekranın səsini alaraq dialoqların kələ-kötür bir tərzdə ruscaya tərcümə edildiyi vaxtları.
Günlər vardı ki, elə həmin 1970-ci illərdə, Universitet tələbəsi ikən televiziyada verilişlər aparırdım, çıxışlarımda ərəb-fars kəlmələrinin yerinə dili təmizləmək üçün türkcə sözlərə çox yer verməyim səbəbilə xüsusi xidmət orqanlarının əməkdaşları xəlvəti mənə yanaşaraq guya canıyananlıqla başıma ağıl qoyurdular ki, özünü yaxşı apar, belə hərəkətlərdən pantürkizm iyi gəlir, gələcəyin üçün özünə təhlükə yaradırsan.
Yavuzun bir alim olaraq, o taylı bu taylı Azərbaycan, özbək, tatar ədəbiyyatlarını araşdırmaq səmtində müstəsna fəaliyyətləri, eimi çəkisi yetərincə ağır əsərləri öz yerində, fəqət türk xalqları arasındakı təmaslara yasaqlar qoyulduğu, qardaşlar arasına dəmir pərdələr çəkildiyi çağlardakı əməkləri də hec vəchlə unudulmamalı, həmişə minnətdarlıqla anılmalıdır.
Türk dünyasının ən görkəmli düşüncə adamları sırasında layiqli yerini qabiliyyəti, bilikləri, axtarıcı fəhmi, gərəkli olanları millətinki etməkdə inadcıllığı, usanmazlığı və ən vacibi – alın təri ilə qazanmış professor Əliyavuz Akpinar 70-ni arxada qoyub və indi hər yaşanan gün səksəndəndir.
Üzeyir Hacıbəylinin doğmaca qardaşı Zülfüqar bəyin XX əsrin başlanğıcında yaratdığı qocalmaz operetta “Əlli yaşında cavan” adlanırdı.
Hər anında Azərbaycan istiqlalının 100 yaşının sevinci ilə dolduğumuz və indi son günlərini yaşadığımız bu əziz ildə Yavuz qardaşımızın çətin dövrlərdə Türkiyə ilə Azərbaycan, oranın və buranın düşüncə həyatı arasında yaratmağa müvəffəq olduğu Körpünün də yaşı 50-yə çatır.
Bizim gücümüz belə körpülərin çoxluğunda, uzunömürlülüyündə, mötəbərliyindədir.
Türkiyə türkləri Yavuzun da dünyaya gəldiyi dekabra “aralıq” deyirlər və bu sözü çox uğurlu da tapıblar.
İndi mən bu aralıq ayında, iki ilin aralığında, bizdən 50 il aralıkı günlərdə təməli qoyulmağa başlanmış Yavuz Körpüsü haqqında düşünürkən, bu Körpüdən qazandıqlarımızı, ölçüyəgəlməz dəyəri olan irsi göz önünə gətirirkən nə illah edirəm Zülfüqar bəy yazan kimi deməyə dilim gəlmir.
Yavuzun özünə 70 yaşlı cavan deyərəm və hər cəhətdən uyğun da gələr!
Amma o Körpüyə “cavan” sözü yapışmır.
Ona görə də inamla təsdiqləyirəm: Əlli yaşlı Qoca!
Tarixçəsi yazılarsa, iri və sevimli bir kitab olacaq Yavuz Körpüsünə bu ad yaraşır!"
"Uzun, heç vaxt bitməyəcək qədər nəhayətsiz hesab etdiyi yolla getməyə başlamışdı və hələ yolun əvvəlində idi.
Yol dümdüz uzanırdı, rahat idi, nə sağa burulurdu, nə sola, ona görə də yolçu arxayın idi, sorğu-sualı yoxdu.
Gendən ata-anası baxırdı, bu onu bir az da inamlı eləyirdi, asudələşdirirdi.
Elə sanırdı ki, vaxt ləng hərəkət eləyir, yerişini sürətləndirirdi, dabanqırma gedirdi.
Sonra qəfilcə atası gözdən itdi.
İndi ona gendən gülümsəyən, əl eləyən tək anası idi və anası da elə kişiyə bərabər, təpərli qadın olduğundan ona aralıdan da olsa güc verə bilirdi.
Əvvəl qətiyyətlə, tərəddüdsüz, özünə güvənərək irəliləyirdi.
Və gedə-gedə gəlib yetişdi yolayrıcına.
Yol haçalandı. Sağa da dönə bilərdi, sola da.
Qaldı tərəddüd içində ki, neyləsin.
Arxaya qanrılıb anası sarı baxdı.
Çox uzaqda idi. Lap qışqırsa belə səsi ona çatmazdı.
Bəs kimdən xəbər alsın, kiminlə məsləhətləşsin?
Bu ara gözü həmin yollar kəsişməsində, bir qıraqdakı cilalanmış kimi haphamar, sifayı daşa dəydi.
Yol qoşalaşandan, seçmək məcburiyyəti yaranandan sonra ürəyinə xofa bənzər xəfif bir hissiyyat da yol tapmışdı.
""Bəlkə götürüm, uzun yoldur, gərəyim olar? Ya götürüb özümü yük eləməyim, yolum uzundur?"".
Yenə qeyri-ixtiyarı geri boylandı, anası səmtə baxdı.
Ətrafda söz soruşulası ins-cins yox idi.
Bu yolun uzunluğunda, tənhalığında, rastlaşdığı ilk müşküldən müşkül, cavabı tapılmaz sualın qarşısında içərisində nəsə dəbərən, dəyişən kimi oldu.
Hiss etdi ki, deyəsən uşaqlıq, yeniyetməlik bitir, gərək bundan sonra hər suala daha özü cavab tapa.
Gördüm yol ayrıcında… Bu nə sifayı daşdır?
Yəqin yol gedən deyib: “Daş yoldaşla adaşdır!”.
Dünyanın bir ucu toy, bir ucu da savaşdır,
İlahi, mən bu daşı götürüm, götürməyim?
Əli çatası kimsə yoxdu, ona görə Pərvərdigardan kömək umurdu.
O isə lap uzaqda idi…
İşin tərsliyindən getdiyi səmtdən üzü bu yana qayıdan da yox idi ki, heç olmazsa ondan otərəflərdəki nə var-nə yoxun sorağını ala.
Yol birtərəfliydi. Yalnız üzü o yana!
Daş isə gözəl idi, həddən ziyadə qəşəng idi, sanki çağırırdı, “Məni burda qoyma!” deyirdi.
Özümlə nə döyüşüm, özümlə nə vuruşum?
Burda köhnə izlərin cığırı ot, yeri şum.
Daha bu yoldan geri dönən yox ki, soruşum,
İlahi, mən bu daşı götürüm, götürməyim?
Cavab axtarırdı. Yadına anasının söylədiyi bayatı düşdü:
Əzizim harayından,
El yatmaz harayından.
Gündə bir kərpic düşür,
Ömrümün sarayından.
Fikirləşdi ki, bəlkə haçansa elə mənim də ömrümün anam deyən həmin sarayından kərpiclər qopub düşdü, yeri boş qaldı? Bəlkə indidən bu göyçək daşı bərayi-ehtiyat götürüm ki, ehtiyac yarananda həmin düşən kərpicin yerinə qoyum, boşluq qalmasın?
Ömrümün sarayından gündə bir kərpic düşər,
Min belə kərpic düşə, torpağa nə güc düşər?
Ömrün karxanasında bəlkə bir az gec bişər,
İlahi, mən bu daşı götürüm, götürməyim?
Götürmədi, getdi…
Və çox keçmədi yol yenə dönüşə dirəndi.
Bayaqdan iki yol ayrıcı idi, indi oldu dörd yol ayrıcı.
Buralar nəsə ona dogma gəldi.
Dördbir tərəfi elə İsmayıllıda, Buynuzda olan sayaq qoz ağacları ilə dolu idi.
Yenə anasının tez-tez təkrarladığı sözləri xatirinə gəldi:
Baxtını qozda sına,
Oğulda, qızda sına.
Uşaq vaxtı bu düzgünü oxuyub qozları qırardılar, içərisi təmiz, ağappaq çıxanda sevinərdilər ki, bəxtimiz də ağ olacaq.
Bayaqkı daşı götürməməyinə vaysındı: “Götürmüş olsaydım, indi bu qozlardan sındırıb taleyimi yoxlayardım”.
Həndəvərdrə kimsə yox idi. Ancaq ona elə gəldi ki, səs eşitdi.
Üşənən kimi oldu.
Çünki bu səs dediyini pıçıltı ilıə deyirdi, amma nə deyirdisə nəfəs çatacaq qədər yaxındaymış kimi aydınca eşidilirdi: “Sən o sifayı daşa çox baxmışdın. Ona görə də peşimançılıq çəkmə. Elə həmin daşı götürmüş kimisən. O daş sənin ürəyindədir. Nə qədər varsan, nə qədər yol gedəcəksən, o daş da səninlə olacaq. Sənin ürəyindəki o daşdan sözlər süzülüb gələcək, onlar elə duru, elə saf olacaq ki, şe`rə çevriləcək. Ürəyindəki dərdləri sən o daşla sındıracaqsan, o daşı daşıdığınçün şair olacaqsan…”.
Yol uzanırdı və hələ bu uzun yolda onu rastlaşacağı, götürəni də, götürməyəni də peşiman qoyan çox ağlı-qaralı daşlar gözləyirdi.
Leyləklərin çöp yuvası boş qalıb,
Bahar gedib, payız gəlib, qış qalıb,
Göy çəməndə ocaq yanıb, daş qalıb,
Bu dünyanın qara daşı göyərməz.
Bu yol gedən böyük Azərbaycan şairi Musa Yaqubdur.
Və son görünmür, yolçu yenə yolundadır.
Dünyanın sıradan olan hər bəndəsi üçün bu yol gec-tez mütləq sona çatırsa da, dünyanın adi daşı ilə də adam balası kimi, insan dilində danışmağı bacarmış belə işıq daşıyıcılarından ötrü heç vaxt o yolun bitəcəyi yetişmir.
Yorğun yolçu bitməz səfərindədir...
Azərbaycan da, Ismayıllı da, ana qucağı kimi sığındığı Buynuz da onunla daha gözəldir!"
"O, dünyagörmüş adamdır.
Dünya onunçün yalnız özünün gördüyü dünya deyil, həm də haqqında kitablardan oxuyub öyrəndiyi dünyadır.
Onun dünya haqqında bildikləri əslində öz ömründən daha qocadır.
Ona görə də o, indi yox, hələ lap çox illər əvvəldən də yeri düşəndə dünya ilə tay-tuşu kuimi danışa bilib.
Ona görə də o ömrün indiki ahıl, yorğun çağında da, doğma kəndindəki evində təm-tək oturub xəyala dalanda da qətiyyən tənha deyil -- özünün görmüş olduğu və özünün görmüş olduğundan da daha yaxşı tanıdığı köhnə dünyayla birgədir.
Bir sarı budaqdır il ağacında
Görən bu payızın yaşı neçədir?
...Mizrab xəzəlləri qırışlarıyla
Toxunub bir sarı simə ağlayır.
Bu qədər aramsız yağışlarıyla
Görəsən bu payız kimə ağlayır?..
Dumanlar yeriyir dərələr boyu
Dağlar elə bil ki, qoşun aparır
Deyəsən bu payız vaxt sahibidi
Məni də özünə qoşub aparır.
Görən bu payızın yaşı neçədi?..
Lap çoxdan onun dünyanın içində olması şərti bir məsələdir.
Çünki şeirin gücü onun adi adamlar cərgəsindən çıxarandan bəri dünya özü bu kişinin içindədir.
Məni nə bədbin sayın, nə ümidsiz, nə də yetərincə bilməyən.
Daha Azərbaycanda bu cür şeirlər yazan ikinci adam yoxdur.
Bəlkə gələcəkdə oldu, təbiəti nə bilmək olar, doğdu doğdu!
Çünki bu cür şairləri yalnız kitab-dəftər, oxuyub-öyrənmək yaratmır, özünə gərək olduğu üçün, öz hisslərini yazdırmaqçün lazım bildiyi məqamda belələrini təbiət özü yaradır, özü doğur.
Təbiət lazım bilsəydi, elə hər yetənə quş dili öyrədərdi, yarpaqları, otları, ağacları, torpağı, suları necə duymağı, onların söylədiklərini, yaşadıqlarını insan dilinə necə tərcümə etməyi anladardı, onlarla necə həmsöhbət olmağın gizlinclərini başa salardı.
Bu bizlik söhbət deyil. Məsləhətinə şükür! Özü seçir, özü agah edir, özü yönəldir.
Musa Yaqub həmin seçilmişlərdəndir.
Sanki tale ona yalnız gözəl şeirlər yazmağı deyil, həm də təbiətimizi kəc baxışlardan, bəd nəfəslərdən, əyri əllərdən qorumağa cavbdehliyi həvalə edib.
Poladbədən palıdları qırdılar,
Gümüşsinə göyrüşləri vurdular
Maralları gədiklərdə yordular
Kol saçını yolub gedir, nə deyim.
Şahpalıddan, cökələrdən soraq yox
Özümüzü biz yıxırıq, qıraq yox.
Həqiqəti eşidən bir qulaq yox,
Söz də oyun olub gedir, nə deyim.
Günahları bağışlamaq cəhdimi?
Yer üzünə təzə körpə gəldimi, –
Allah hələ qəbul edir əhdimi
Dünya bizə qalıb gedir, nə deyim.
İndinin, az əvvəlin bir sıra tanınmış şairlərinin qoşduqlarına bənzədərək elə onlar kimi yazmaq olur. Musa Yaqub kimisə yox! Çünki o, sadəcə şeir yazmır. O şeirin özüdür. Onun şeirlərini təbiət özü yazır. O, ötürücüdür, naqildir. O hər təzə şeiri ilə təzədən bitən çiçək, yenidən puçurlayan tumurcuq kimidir.
Ürəyimdən keçir ki, İlahi fürsət verəydi indiki sıxıntılı, xəstə anlarının ona yaşatdıqlarını şeirə döndərə biləydi.
Oxuyaydınız və görəydiniz ki, kitabdan, bilikdən, başqalarından eşitdiklərindən deyil, insanın öz içərisndən süzülüb gələn əsl AĞRI ŞEİRLƏRİ necə olarmış...
Mənim dan ulduzum batdı qəfildən,
Batdı-batmağına inanmadığım.
Birdən bəxtimin də yuxusu gəldi,
Yatdı-yatmağına inanmadığım.
Üzümdə zəlzələ, ruhumda qiyam,
Dartdı əllərimdən o biri dünyam,
Dartdı-dartmağına inanmadığım.
Axır hesabımı verdi əlimə,
Tanrı atdı məni ruh aləminə,
Atdı-atmağına inanmadığım.
Nə fərqi - tez oldu, gec oldu, getdi,
Əvvəli, axırı heç oldu getdi,
Getdi-getməyinə inanmadığım.
Dünya fani imiş, ömrümüz ani,
Bitdi-bitməyinə inanmadığım.
...Ömrü uzunu qapısı həmişə açıq olub.
Evindən-eşiyindən heç vaxt qonaq-qarası əskik olmayıb.
Hələ kənd müəllimi işlədiyi, kasıbyana güzəran keçirdiyi əyyamlarda da nə qədər gələni olsa belə yola verib, bir müddıət sonra köhnə qonaqlıqların altını çəkməli, borc qaytarmalı olubsa da, şakərindən əl çəkməyib, yenə süfrə açıb, yenə qonaq qarşılayıb, yenə gələnə sevinib və Allah da o səbəbdən heç vaxt ruzisini kəsməyib.
...Yenə ara-sıra qonaqları gəlir.
Daha əvvəlki xoşbəxt, qayğısız günlərdəki kimi onunla deyib-gülməyə, şad-xürrəm yeyib-içməyə yox, yoluxmağa gəlirlər.
Şəkil də çəkdirilər onunla. İndi şəkil çəkdirmək çox asan olub. Hərənin cibində bir telefon. Düyməni basdın, an əbədiləşir.
Amma hər anı hamıya göstərməzlər ax! Səninçün əzizdirsə özündə saxla.
Hərçənd Musa Yaqub mənə lap ən yorğun halında belə yanındakı ən sağlam adamdan da şux gəlir. Çünki işıq, güc, parlaqlıq onun mahiyyətində, cövhərindədir.
Palıd palıddır. Cavanının bir gözəlliyi var, ən qocamanının bir ayrı cazibəsi.
Orda – İsmayıllıda, Buynuzda, mənə və mənim kimi lap çoxlarına tanış olan mehriban həyətdə, köhnə ocaqda, simsar evdə Musa Yaqub indi dəniz içərisində olan kimidir.
Xatirələr, yaddaşlar, duyğular dənizinin qoynunda olan tənha qayıq kimi.
İstər-istəməz hər axşam ürəyimdən keçir ki, görən o böyük duyğu adamı indi nə düşünür, hansı xatirələrlə baş-başadır?
Bəlkə yorulub xatirələrdən?
Bəlkə əksinə -- məhz indi köhnə və tanış dünyanı hər zaman olduğundan daha aydın, daha dəqiq görür?.."
"Xəyal qırıqlığı, küskün pərişanlıq o illərdə, 1990-ların əvvəllərində əksər dəyərli sənətkarımıza, alimimizə, ədibimizə xas idi.
Zahirən sanki xoşbəxt bir dövr başlanmışdı.
SSRİ çökmüşdü, kazarma sosializmi ömrünü başa vurmuşdu, onillərcə həsrəti ilə yaşanılmış istiqlal qayıtmışdı.
Lakin bu bir vaxt zəlzələsi idi.
Zaman dəyişirdi, tarix çönürdü, dünyanın yalnız içərisində bizim olduğumuz parçası deyil, nisbətən aralıdakı, ancaq hansısa tellər, oxşar taleyimizlə bağlı olduğumuz iri bir hissəsi də başqalaşırdı.
Bu dəyişmədə, başqalaşmada müvazinətini itirməmək, qatmaqrışıqlıqdan baş çıxarmaq, hər şey bir yana qalsın, babat dolanmaq, ailə saxlamaq müşkülə çevrilmişdi.
Sənət, elm, təhsil, ədəbiyyat ağır sınaqlarla qarşılaşmışdı.
Dünənəcən yüzminlərlə tirajlarla çıxan kitablar bir-iki aya piştaxtalardan yoxa çıxırdısa, camaat mütaliəyə, oxuyub-öyrənməyə, dünyagörüşünü genişləndirməyə, savadını artırmağa aludə idisə, başlanan yeni dövr bu cərəyanların hamısını səngitmişdi.
Meydan həyəcanları, inqilab havaları soyumuşdu. İnsanlar yeni təşrif gətirmiş laübalı dövr içində güzəran sıxıntıları ilə üzbəüz qalmışdı.
Həmişə içərisi ilə özünü qane etməyi bacarmış, gözütox yaşamış sənət və elm adamları indi imtahan verən, həm də imtahandan müsbət qiymət almağa heç ümidi olmayan ürkək öyrənci kimi idi.
Onlar hamısı daxilən zərif idi, qələmləriylə, sənətləriylə, elmləriylə güclüydü və heç biri bazar adamı deyildi.
Amma başlanan yeni dövrün elə adından bazar gözünü bərəldirdi: “Bazar iqtisadiyyatı”.
Əslində heç iqtisadiyyatın özü də hələ yox idi. Ortada olan elə çaşqın insanları bezar edən bazar idi.
“Bazar” sözünün yaxşı yox, bütün xoş olmayan mənalarında!
Ruhu zərif yaradıcı insanların qərib olduğu bu səksəskəli əyyamlar 1990-cı illərin sonlarına doğru asta-asta yumşalmağa üz qoydu.
Azərbaycan dövlətinin tədricən imkanları artdı.
Həmin narahat, nigaran əyyamlarda heysizləşmiş, vaxtilə özünü məhz istedadına görə çox güclü saymış, lakin indi dövrün ehtiyacları içində əyilmiş, acizləşmiş ziyalıların qəddi yavaş-yavaş dikəlməyə başladı.
Dövlət onlara təqaüdlər ayırmağa, qayğı göstərməyə başladıqca, ən vacibi – bu zümrəyə dövlətin ehtiyacı olduğunu anlatdıqca, onlara yüksək dəyər verdiyini hər gün nümayiş etdirdikcə, sanki bu qiymətli insanlar yenidən doğulurdular, sanki onlara ikinci nəfəs gəlirdi.
…Mən həmişə qəlb ağrısı ilə həmin günlərin axarındakı unudulmaz tarzənimiz, xalq artisti Bəhram Mansurovu xatırlayıram.
O, həmişə qonaq-qarası bol, süfrəsi açıq, gur məclisli, bol yemək-içməkli, çal-çağırlı ocaqda böyümüşdü.
Özü həyatı uzunu seçilən sənətkar olmuşdu, çalğısı ilə toy-düyünü bəzəmişdi, yaxşı qazanmışdı, ailəsi ehtiyac nədir bilməmişdi, dədə-babadan ola yadigar qalan qonaqpərvərlik vərdişlərini daim səxavətlə davam etdirmişdi.
Amma 1990-cı illər başlanmışdı. Həm artıq özü yaşlaşmışdı, həm də daha əvvəlki kimi nə konsertlər vardı, nə də ardı-arası kəsilməyən toylar.
Övladları mənə söyləyib ki, evdə ikinci bir tarı vardı, bir gün günorta üstü sevincək gəldi, həmin tarı götürüb getdi.
Axşamüstü kefikök qayıtdı ki, münasib qiymətə satdım tarı.
Bu o demək idi ki, müəyyən bir müddət üçün ailənin ehtiyacları ödənəcək.
Barmaqlarının öyrəşdiyi, sinısinə, ürəyinə məhrəm olan tarlarından biri ilə biryolluq ayrılsa da, ustad sevinirmiş.
Bu sevinc kədərlidir!..
Lakin indi sözüm Bəhram müəllim haqqında yox, büsbütün ayrı bir tarzən barəsindədir.
Əkrəm Məmmədli 1962-ci ildə Naxçıvandan Bakıya, Respublika məktəblilərinin bədii özfəaliyyət olimpiadasına rəhbərlik etdiyi “Əlvan çiçəklər” ansamblı ilə gələndə hələ xeyli gənc idi. Bu ansamblı o, Naxçıvan Pioner və Məktəblilər Evinin nəzdində yaratmışdı və ifaları necə gözəl idisə, Bakıdakı müsabiqədə münsiflər heyətinin sədri olan böyük Əfrasiyab Bədəlbəyli heyran qalmışdı.
Tövsiyyə etmişdi ki, ansamblın bütün ifaları müsabiqənin yekun konsertinə daxil edilsin və Əkrəmə də məsləhət görmüşdü gəl Bakıya, təhsiini davam etdir, sən yaxşı musiqiçi olcaqsan.
Əkrəm elə həmin il gəldi, Asəf Zeynallı adına orta ixtisas məktəbinə qəbul edildi, günlərin birində ona daha bir qüdrətli sənətkar nəzər yetirdi – Cahangir Cahangirov.
Əkrəm hələ tələbə olsa da, Cahangir müəllim onu Azərbaycan Dövlət Filarmoniyasında rəhbərlik etdiyi Mahnı və Rəqs ansamblına solist-tarzən kimi qəbul etdi.
Və Əkrəm Məmmədli ansamblın tərkibində Azərabyacanı da, Sovet İttifaqını da şəhər-şəhər gəzdi, xarici ölkələr səfərlərə çıxdı.
Sanki hər yeni gün onu daha parılq sənət zirvələrinə doğru aparırdı.
Ancaq bütün bunlar nə qədər gözəl olsa da, sıxıntıları da az deyildi.
Ən mühümü – evsiz idi.
Gah Bakının bu, gah o məhəlləsində kirayənişin qalırdı.
Axırı ki, bu köçhaköçlərə, imkansızlığa dözmədi.
Naxçıvandan da ismarış gəlmişdi ki, qayıt, sənə ehtiyacımız var, qısa müddətdə filorminiyanın direktoru da olarsan.
Qayıtdı gəldi dogma yerlərə.
Əvvəl yarıkönül.
Sonrasa ahəstə-ahəstə taleyi ilə barışdı, qismətin təklif etdiyi bu gerçəkliklə barışdı.
Həqiqətən də çox keçmədi onu bədii rəhbər də təyin etdilər, direktor da oldu.
1963-1967-ci illərdə Azərbaycan Dövlət Filarmoniyasının Mahnı və Rəqs ansamblında, ardınca da Naxçıvan Dövlət Filarmoniyasında və Naxçıvan Orta İxtisas Musiqi Məktəbində çalışdı.
Fəqət həmin qayğılı 1990-cı illər onu da çox sənət dostları kimi daxilən az incitmədi.
Və özünü sənətə həsr etmiş bir çox başqa həmkarları kimi o da bəlkə həyatında ilk dəfə öz seçiminə tərəddüd etdi: “İndi mənim bu fədakarlıqlarım kimə gərəkdir! Boş yerə illəri itirdim!..”.
Amma ötən günə gün çatmırdı, getmiş vaxtı, itmiş vaxtı geri qaytarmaq mümkünsüz idi.
Dolanışıq sıxıntıları ilə əlbəyaxa olduğu, korluq çəkdiyi qanıqara vaxtlarında sanki yox yerdən bir qapı açıldı
1994-cü il idi. Azərbaycan dahi Füzulinin anadan olmasının 500 illiyini bayram etməyə hazırlaşırdı.
Bu təntənələr Türkiyədə, İraqda da keçiriləcəkdi.
1994-cü ilin oktyabrında İqdır bölgəsi milli təhsil idarəsinin rəisi Nurəddin Araz Naxçıvanda danışıqlar aparandan sonra Əkrəmi həmin yubiley hazırlıqları ilə bağlı Türkiyəyə dəvət edir.
Ona bayram münasibətilə yeni bir Füzuli oratoriyası hazırlamaq tapşırılır.
Lap çoxdan yaradıcılıq sifarişi almayan, hətta öz gərəkliliyinə belə inamını itirmiş sənətkarın gözlərinə elə bil ki, işıq gəlir.
Beşqat həvəslə, şövqlə çalışmağa başlayır.
Orada xor, orkestr yaradır, elə bir əsər ortaya çıxarır ki, hamı valeh qalır.
Və Türkiyədən Əkrəm Məmmədlini əməklərini çox yaxşı qiymətləndirərək yola salırlar.
Öz deməsincə, haqqını elə gen-bol ödəyirlər ki, onsuz da çətin zəmanədə qənaətə öyrəşmiş tarzən xeyli müddət həmin vəsaitlə babat dolanır.
Və elə ehtiyatları tükənər-tükənməzdə yenə işi avand gətirir.
Bu dəfə onu Təbrizə çağırırlar.
Nə az-nə çox, düz 5 il orada işləyir.
Dərs deyir, yaxşı tarzənlər yetişdirir, oralarda öz adıyla bağlanacaq bir tar məktəbi bərqərar edir.
Artıq nəhs zolaq qalmışdı arxada.
Təqvimdə yeni əsr idi, 2000-ci illər irəliləyirdi.
Və 2006-cı ildən Prezident təqaüdü almağa başlayandan Əkrəmin ovqatı lap durulur.
Dinclik, ruhi rahatlıq tapır, təşvişli günlər qalır arxada, başlayır bir-birindən qiymətli kitablar yazmağa.
Amma belə omaya da bilərdi axı!
Uğurlu təsadüflər pırtlaşıq zəmanə düyününü qırmasaydı, belə əlverişli dəvət və müqavilələr dar macalda qolundan tutmasaydı, əslində sənətinin yüksək səviyyəsinə görə Bakıda yaşayıb-yaratmalı və daha artıq parlamalı olan, amma özünü dogma bölgəyə, el-obasına həsr etməyə qərar vermiş Əkrəm Məmmədli vaxt burulğanında sadəcə itib-batardı, bezərdi, pisikərdi, özündən də, sənətdən də biryolluq küsərdi.
Niyə axı layiqli sənətkarlar, təvazökar, təmənnasız yaradıcılar çox zaman və çox yerdə belə üzüntülü sınaqlardan keçməli olur?
Lakin hər halda burası çox gəzəl və sevimlidir ki, sənət özü ən çıxılmaz görünə biləcək anlarda da istəkli yavrularını tənha, arxasız-dayaqsız buraxmır, qeyri-adi gücü və sehri ilə onları büdrəməyə qoymur, nəvaziş göstərə, ürəklərini sığallaya bilir.
Ən azı bu sədaqətinə və etibarına görə heç vaxt sənətin Əkrəmləri əskik olmayacaq!..
Vəfa elə nəcib duyğudur ki, həmişə qarşılıqlı olur."
"Daha nə o cür lövhələr var, nə o təhər təbaşirlər.
Azərbaycanın irili-xırdalı şəhərlərindən tutmuş ən ucqar kəndlərinəcən elə gözəl, müasir məktəblər tikilib, köhnələri də elə yenilənib bərpa edilib ki, 30-40 il əvvəl kiməsə məhz 30-40 sonra belə olacağını desəydin, bunu inanılmaz xəyalat, təxəyyülün möcüzədən də artıq uçuşu sayardılar.
Bunca qısa müddətə –10-15 ilə 3000-dən çox təzə məktəbimiz yaranıbsa, 5-10 ilə daha bir dənə də köhnəlmiş, keçmişinki sayıla biləcək məktəb binası qalmaz.
Kim bilir, bəlkə 5-10 ilə sonra nəinki təbaşirlə, heç markerlə yazılan indiki lövhələr də aradan gedəcək, onlar da büsbütün elektronlaşacaq?
Sürətlər başqa, zaman ayrı...
Amma nədirsə mənim tez-tez yadıma o köhnə təbaşirlər, o əski yazı lövhələri də düşür.
Onu da xatırlayıram ki, hər yeni dərs ili ərəfəsində məktəbin binasına da, həyət-bacasına da, sinif otaqlarına da imkan daxilində əl gəzdirilib təmir ediləndə yazı taxtaları da rənglənərdi.
Sentyabrın 1-də məktəbə gələndə ötən dərs ilinin sonlarında yazılıb-silinməkdən bozarmış lövhələri yenə qapqara rəngdə, parıltılı görərdik.
Doqquzuncuda-onuncuda mən bir neçə sinifdən yaxşı oxuyan şagirdlərin seçilərək toplandığı, sınaq məqsədi ilə yaradılmış riyaziyyatçılar sinfində oxudum.
Ali riyaziyyat, tərsimi həndəsə kimi orta məktəblərdə görünməmiş mürəkkəb fənlər keçərdik.
Həmin qara lövhələrdə ağ təbaşirlə o qədər yazardıq, məsələlər, tənliklər həll edərdik ki, çox vaxt yalnız əllərimiz yox, üz-gözümüz, üst-başımız da ağappaq olardı.
...Yaş artıqca o təbaşirli günlərin, qayğısız uşaqlıq çağlarının xiffətini nədirsə daha artıq çəkirsən, bütün doğmalarının səninlə olduğu günlərdən ötrü qəribsəyirsən.
Amma insanın təbaşirli günlərinin yaşı nə qədər olasıdır ki!
Lap ən qocaman adamı götür, məktəb illərinin uzaqlığı 80-90 ildən o yana getməyəcək ki!
Amma dünyamızın, hamımızın ortaq evinin də təbaşir dövrü olub axı!
Biz öz təbaşirli günlərimizdən ötrü darıxan kimi bəlkə bu qoca Yer kürəsi də hərdən-hərdən öz təbaşirli əyyamlarını xatırlayır!
O zamanlarsa uzaq, çox uzaqdır, lap uzaqdan uzaqdır.
Hələ nə Azərbaycan vardı, nə dədə-babalarımız, nə əlamətləri ilə bizə tanış olan bu dünya.
Mezozoy erasının sonuncu dövrü yetişmişdi və əhvalatlar vaqe olurdu, nə az-nə çox, düz 145 milyon il qabaq.
Və tarixin o təbaşirli “dərs ili” 66 milyon il əvvəl başa çatdı.
...Mənim çox sevdiyim, müxtəlif toplantılarda çıxış edərkən içərimdən gələn səmimi bir istəklə adının əvvəlinə həmişə hökmən “əziz” kəlməsini əlavə etdiyim böyük alim və böyük də insan – akademik Akif Əlizadə elmi həyatını bu cür qətiyyən sadə olmayan məsələləri araşdırmağa, dünyanın təbaşir dövrünün gizlinclərini öyrənməyə həsr edib.
Bunlar arxeologiya elminin elə qəliz sahələridir ki, onları araşdırmaqçün elmin bir itiqamətindən xəbərdar olmaqla ciddi uğurlara çata bilməzsən.
Bu qəliz sahəyə girişməkçün gərək çoxcəhətli biliklər sahibi olasan, axtarışlardan usanmayasan, yolunu təzə başlayan tədqiqatçı kimi daim yeni-yenu mənbələri oxuyasan, öyrənəsən.
Bunlar elmin elə hündür nöqtələridir ki, orada alim millət, Vətən üçün deyil dünyadan, bəşəriyyətdən, böyük elmdən ötrü çalışır.
Əlbəttə, onun zəhmətləri könül açan bəhrələrlə nəticələnirsə, bundan millətə də, Vətənə də həm şöhrət, həm iftixar payı düşür.
Axı insanlığın, dünyanın on milyon illərlə uzaqlarda qalmış sirlərini açan bu alim bu xalqın, bu yurdun övladıdır.
Necə sevinməyəsən, necə öyünməyəsən!
Hələ 35 il əvvəl poleontologiya elmindəki xüsusi xidmətləri nəzərə alınaraq dəyərli Azərbaycan alimi Akif Əlizadənin adı həmin qədimdən qədim təbaşir dövrü belemnitlərinin bir ailəsinə, əskidən əski canlıların bir zümrəsinə verilib: “Akifibelidlər”!
2019-cu ilin 25 fevralında 85-yaşını tamamlayıb 86-sını başlayan akademik Akif Əlizadə gənclik şövqü ilə, qaynar həvəslə, işləmək, yaratmaq enerjisi ilə çağlayır.
Onun bunca uzun gəncliyi hər kəsdə xoş təəccüb, heyranlıq hissi oyadır və hərdən elə özü də bu barədə düşünür, cavab tapmağa çalışır.
Fikirləşir ki, axı ömür, içərisindən keçib gəldiyi zaman sadə olmayıb, yüz cür sıxıntıları, maneələri, müşkülləri, sərt döngələri də vardı, bəs necə oldu tale onu həmişə qorudu və XXI əsrin bu günlərinədək belə sağlam, gümrah, iş-gücdən qətiyyən yorulmamış halda gətirib çıxardı?
Ata babası Axund Ağa Əlizadə müqəddəs adam idi, Qafqaz Müsəlmanlarının 8-ci Şeyxülislamı olmuşdu .
Uşaqlığından o nurani şəxsiyyətin şəfqətini çox duymuşdu, yaxın tanıyanların əksəri də təsdiqləyirdi ki, Akif müəllim hər cəhətdən babasına bənzəyir.
Kiçikkən tez-tez İçəri şəhərə, digər yaxın qohumları Mir Möhsün ağagilə gedərdilər.
“Qucaqlardı, sığallardı, oxşayardı bizi, buraxmaq istəməzdi”.
Ömrün bu çağında Akif məllim ehtimal edir ki, bəlkə onların işığı, onlardakı ilahi güc, onların məhəbbəti illər boyu qoruyub, hayan olub mənə?
Bəlkə də məhz ondandır, istisna etmirəm!
Amma mən ha çox buna inanıram ki, akademik Akif Əlizadəni, bu qiymətli azərbaycanlını uzun onullərin sınaqlarından mətin, alnıaçıq,üzüağ, başıuca, qüvvətlə, inamla, ümidlə dolu halda çıxaran ilk növbədə onun insani dürüstlüyü, daxili saflığı, məsləkinə bağlılığı, riyadan uzaqlığı, əməksevərliyi, sədaqəti, mərdliyi olub.
Bu qədər nəcibliklərinin müqabilində həyatın da ona bir mükafatı olmalı idi axı!"
"Ən qaradinməz, ən adamayovuşmaz insanın da hökmən ünsiyyətə, haçansa, kiminləsə dərd bölüşməyə, hərdən-hərdən ürəyini boşaltmağa ehtiyacı yaranır. Millətlər xalqlar da elə adamlar deməkdir və əlbəttə ki, millətin də, onun böyük ruhunun da özü böyüklükdə həmsöhbətləri, duyğu, düşüncə ortaqları olur.
Tar, Azərbaycanın ən azı yaxın min ildəki tarixində yoluna sənədlə-sübutla bələd olduğumuz ən məhrəm və daimi millət həmsöhətlərindəndir.
Min ilə dünyada da, Azərbaycanda da çox şeylər dəyişib.
Yurdun dörd bucağında – müxtəlif vaxtlarda paytaxt olmuş Şamaxıda, Gəncədə, Təbrizdə, obiri qaynar həyatlı şəhərlərimizdə Bakıda və Şəkidə, Ərdəbildə və Bərdədə, Dərbənddə və Mərənddə, Zəncanda və Beyləqanda... sıra-sıra qalalar, qəsrlər, saraylar ucalırmış ki, əski əlyazmalar onların möhtəşəmliyi, qənirsizliyi haqqında salnaməçilərin heyran soraqlarını çatdırır.
O yıxılmaz sanılan abidələrin əksərinin izi-tozu, hətta xarabalıqları belə qalmayıb.
Köhnə əyyamların şahidiı kimi uindiyə gəlib çatan yalnız tək-tək nəhəng çinarlardır, bir də qocadan qoca olsa da, həmişə cavan qalan könül hayanımız tar.
Əgər yüzlərlə, minləırlə tikili içərisindən Qız qalası əsrlər adlayraq bugünə salamat çatıbsa, əgər yüzlərlə minlərlə ağaclarımız arasından hansı çinarlarsa, hansı palıdlarsa qurumayıbsa, kəsilməyibsə, itib-batmayıbsa, şax gövdəsiylə vüqarla ucala-ucala bugünə yetişibsə, bu qətiyyən təsadüfi deyil.
Demək, onların üstündə Tanrının əli var, deməli, onları həm də millətin ruhu qoruyub.
Tar da belə!
İndi tanıdığımız-bildiyimizdən neçə qat çox musiqi alətlərimiz olub.
Zaman onları ələyindən keçirə-keçirə saf-çürük edib, arıtlayıb, sonalayııb və ən yaxşı saydıqlarını, ən yaşamalı hesab etdiklərini vaxt zavalından hifz edərək gələcək nəsillərə ötürüb.
Tarsa, bu cərgədə həmişə öndə gedib, hər vaxt daha üstün, daha əziz tutulub, digər alətlərin “xətrinə dəyər” deyə dildə deyilməsə də, hər halda musiqi alətlərimizin sərkərdəsi, şahı sayılıb, sayılır və həmişə də sayılacaq.
Tarı ürəyə yaxın tutaraq, köksə cıxaraq çalıblar.
Ürəyin döyüntüləri ilə tarın sədalarını həmahəng edərək çalıblar.
Yəqin elə bu səbəbdən də tar ürəklər həmdəmi, millət həmsöhbəti olmağa bir az da yaxınlaşıb.
...Bu adət bizlərdə ta keşmişlərdən olub. Az qala hər ailədə 1-2 nəfər hansısa musiqi alətində çala bilir. İndi bu sıraya xeyli Qərbdəngəlmə musiqi alətləri də qoşulub. Əvvələrsə əsasən tar idi, saz idi, kamança idi, nağara idi, zurna-balaman idi...
Hansı alətimizdə çalmağa camaatımız daha mail olub?
Belə bir hesablamanı dəqiqliyiylə aparmaq mümkünsüz görünsə də, hər halda gözəyarı müəyyənləşdirmək çətin deyil ki, tara bu babətdə rəqib olacaq ikinci musiqi aləti yoxdur.
Nəinki rəqib ola biləcək, hətta yaxınlaşa biləcək!
Amma həmişə məni təəccübləndirib ki, niyə xalqımız tara bunca bağlıykən, söz ustalarımızın da bir çoxu tar çalmağı bacardığı halda, niyə şairlərimiz dağa-bağa, gülə-çiçəyə, gözələ-göyçəyə miqdarı bilinməyəcək qədər mənzumələr qoşublarsa da, tara həsr edilən şeirlərin sayı barmaqla sayılacaq qədər seyrəkdir.
Ayrı səbəb tapa bilmirəm. Fərz edirəm ki, tarın əzəmətini duyduqları səviyyədə ifadə edə bilməyəcəklərindən çəkinərək, ehtiyatlanaraq belə şeirlər yazmağa cürət etməyiblər.
Bütün ədəbiyyat tariximizdəki tarı vəsf edən az şeirlər içərisində ikisi mənə daha doğmadır.
Bir Müşfiqin “Oxu, tar!”ı, bir də Məhəmmədhüseyn Şəhriyarın “Tarım mənim” qəzəli.
Və həm Müşfiq, həm Şəhriyar tar çalıblar.
Ustad Məmməd Mübarizin ona xas məharət və ilhamla ana dilimizə çevirdiyi həmin Şəhriyar şeirini oxuduqca misraların ardından tarın həzin gəzişlərini eşidən kimi olursan.
Şəhriyar da tarı elə ən etibarlı həmdərd, ən munis həmsöhbət kimi tərənnüm edib:
Sızlayır əhvalıma sübhə qədər tarım mənim,
Təkcə tarımdır qara günlərdə dildarım mənim.
Çox vəfalı dostlarım vardır, yaman gün gəlcəyin,
Tardan özgə qalmayır yar-i vəfadarım mənim.
Yer tutub qəmxanədə, qıldım fəramuş aləmi,
Mən tarın qəmxarı oldum, tar qəmxarım mənim.
Tar hər kəslə danışa bilir. Ancaq tar onu danışdırmağı bacaranlara, əlbəttə ki, daha çox sirr açır.
Tarın Mirzə Mansura, Əhməd Bakıxanova, Məmmədağa Muradova, Firidun Ələkbərova... və bu gün sənət meydanında külüng çalan Ağasəlim Abdullayevə, Möhlət Müslümova... könül açmasıyla başqalarına ürək qızdırmasında, təbii ki, təfavüt var.
Elə həmin gümanla da xeyli gənc çağlarımda, 1978-ci ildə, tara ən simsar sənətkarlardan biri kimi tanıdığım, tarın çox gizlinclərinə də bələd olduğuna inandığım Bəhram Mansurovla uzun bir söhbət etmiş, sonradan o söylənmişləri yazılaşdırmışdım da.
Əvvəldən sonacan söhbətimizin qəhrəmanı tar olmuşdu. Tarın hər xırda incəliyindək sual verib, cavab almışdım.
O vaxt cavan olan, musiqi mühitimizdə təzə-təzə parlayan Ramiz Quliyev indi tarzənlər ordumuzun ağsaqqallarındandır.
Bəhram ustadla tar söhbətimzidən 40 il sonra oxşar, həm də xeyli fəqli tar sualları ilə Ramiz müəllimə üz tutdum.
Aldı görək nə dedi..."
"Allaha kim daha yaxındır?
Bir ayrılıq, bir ölüm
Qonşu otaqdakı Bülbül
Baba 80 yaşlı nəvəni necə fotoqraf etdi?
Əbədi qayıdış səadəti
Əziz surət
Muzeydə yaşayan doktor
Sakit gedişin acısı
Sözümüzü qorumağı Allahdan öyrənək!
Fuad Poladovun son rolu
Unutmağa haqqımız yox!
Tofiq Bakıxanovun Xəzər himni
Dostumuzun adındakı həqiqət
İkiqat, üçqat əziz
Ondan eşitməyi arzuladığım etiraf
Fələklə həmsöhbət
Zirvələrin dostluğu
Nigaran ruhların toxtaq tapacağı gün
Bir yol və üç ömür
Böyük Rəşidin yeni qayıdışı
Tək-tək kişilərin işi - kişilik
Son atəşdən bir az öncə
Gördüyünü deyə bilmə xoşbəxtliyi
Rahat uçun, əziz Vətən yavruları!
Rafiq ili
Elin ""sağ ol!""u
Rizvanın kino kimi həyatı
Sil gözün yaşın
Qəliblərə sığmayanın sığınacağı
Daş altından qalxan solmaz çiçəklər
Qana sədaqət
Əlli yaşlı körpü
Yol yoldaşı
Yaddaşların arasında
Sənətin vəfası
Həyatın mükafatı
Millətin həmsöhbəti
Göylərə yazılmış səs
Ölümsüz ölümlə ölmək bəxtiyarlığı
Bunu bağışlamaq olarmı?
Yazılmış tale və yazılmamış gecələr
Sevimli nəğmənin oxunmayan bəndi"
"Ocaqlar söndürən, fəlakətlər gətirən, dağıdıb yox edən dəhşətli müharibə onu həm xilas etdi, irəliləməsi üçün yol acdı, həm də öz mənhus mahiyyətinə sadiq qalaraq onun səhhətini zədələdi, yaşamasına qısa bir möhlət versə də, axırı ki, həyatını da əlindən aldı.
Ənvər Əlibəyli 1916-cı ildə doğulmuşdu. Aprelin ilk günündə.
Bəy nəslinin övladı idi və dövr də elə dövr idi ki, ləyaqətin, vüqarın, əsilzadəliyin, imkanlılığın nişanəsi olan bəylik dönüb olmuşdu qorxu mənbəyi.
Şura hökuməti ayaq üstdə durduğu gündən xanı-bəyi, mülkədarı-zəngini sinfi düşmən elan etmişdi, belə ailələrin əlində olanları qamarlamaqla ürəyi soyumamışdı, onları təqib etmişdi, sürgünə göndərmişdi, zindanlara atmışdı, güllələrə tuş gətirmişdi, köklü-köməcli nəsilləri pərən-pərən salmışdı.
Söz yox, Ənvərin də adının yanında daşıdığı təhlükəli soyadı bu quruluş içərisində, belə gedişatla yaxşı heç nə vəd etmirdi.
Amma İkinci dünya müharibəsinin dalğası SSRİ-yə də yetişdi və çox şeylər dəyişdi.
1941-ci ildə dava başlananda Ənvərin 25 yaşı vardı. Bu yaşınacan həm Tibb texnikumunu, həm Azərbaycan Dövlət Universitetindəki fəhlə fakultəsini, həm də Pedaqoji institutun fiologiya fakultəsini bitirmişdi.
Başlanan müharibə onu daha bir təhsil almağa yönəltdi. Tiflisdə Topçular Hərbi məktəbini bitirərək leytenant rütbəsi aldı və könüllü olaraq ön cəbhəyə getdi.
“Böyük Vətən müharibəsi” deyilən və 5 il uzanacaq üzüntülü savaşın ilk günlərindən ordu sıralarında döyüşən Ənvər Əlibəyli artilleriya batareyasının komandiri oldu, məşhur 416-cı Taqanroq atıcı diviziyasında məşəqqətli döyüş yolu keçdi, 1944-cü ildə ölümcül yaralandıqdan sonra da arxa cəbhəyə qayıtmadı, yazıçı-jurnalist kimi hərbçi yolunu davam etdirdi.
Əsgərlikdən qələbə ilə, sinəsi orden-medallarla dolu qayıtsa da, artıq sağlamlığı laxlamışdı, bir çiynini itirmişdi, ürəyi xəstəlik tapmışdı.
Və Ənvər cəbhədən rahat həyata deyil, bir cəbhədən digər cəbhəyə qayıtmışdı.
İndi onu müharibədən sonrakı quruculuq illərində bir ləyaqətli əsgər kimi yeni cəbhədə fədakar çalışmalar gözləyirdi.
Qələm dostu Bəxtiyar Vahabzadənin, həmin 416-cı Taqanroq diviziyasında döyüşmüş və qəhrəmancasına həlak olmuş qardaşı İsfəndiyarın xatirəsinə həsr etdiyi poemasında odlu cəbhələrdəki Ənvər Əlibəylini nişan verən və dəqiq səciyyələndirən belə misralar vardı:
...Döyüşdə əsgərdi, adicə əsgər.
Döyüş qurtardımı? Şairdir Ənvər!
Bu həqiqət müharibə dövründə işləyirmiş. Döyüşərkən də Ənvər qələmindən əl çəkmirmiş. Müharibədn sonra isə əlində qələm çalışdığı “Vətən uğrunda”, “İnqilab və mədəniyyət” jurnallarında da, yeni fəaliyyətə başlayan Azərbaycan Radio və Televiziya Verilişləri Komitəsində də o əslində bir mübariz əsgər idi.
Ənvər Əlibəyliyə bəy soyadı daşıdığı halda ideoloji sahədə belə mühüm vəzifələr etibar edilmişdisə, bunun basilica səbəbi mübaribədə axıtdığı qanı, hərb meydanında göstərdiyi sədaqət və şücaəti idi.
Bununla belə Azərbaycan Dövlət Televiziya və Radio Verilişləri Komitəsinə sədr vəzifəsinə təyin edilərkən Moskvada ona tövsiyyə etmişdilər: “Yaxşı olardı ki, familiyinazdakı “bəy”i atasınız”.
İmtina etmişdi.
Fəqət bir kadr kimi son dərəcə gərəkliliyini nəzərə alaraq hər halda güzəştə getmişdilər, onun bu mühüm siyasi siqlətli vəzifəyə təyinatından imtina olunmamışdı.
…52 illik insafsızca gödək ömrü boyunca bu millət və yurd üçün çoxlu faydalı işlər görmüş, həmişə yaşayacaq sıra-sıra gözəl şeirlər, nəğmələr yaratmış Ənvər Əlibəylinin belə bir şeiri də var:
Sən öləndə bahardı,
Çöllərdə, çəmənlərdə
Min cürə çiçək vardı.
Səni dəfn etdik səhər,
Matəm bayrağı kimi
Əyilmişdi lalələr.
Bu şeir “Döyüşçünün ölümü” adlanır və sanki misralar elə Ənvər Əlibəylinin özü haqqındadır, şairin öz istiqbalını öncəgörməsidir:
Ulduz olmaq istəyirəm,
Sönmək istəmirəm.
Yol olub dağa qalxmaq istəyirəm,
Enmək istəmirəm.
Şimşək olub çaxmaq istəyirəm -
Bir anlığa yox.
İşığa dönmək istəyirəm -
Qaranlığa yox.
Mən ölümün özünə belə
Gülmək istəyirəm.
Ölümsüz bir ölümlə
Ölmək istəyirəm!
Onu erkən itirmişik, vaxtsız gedib, çox arzuları, əlbəttə ki, ürəyində qalıb, lakin döyüşçü ömrü yaşamış Ənvər Əlibəylinin bu şeirinin son misralarındakı istəyi hər halda gerçəkləşib.
Ona dünyadan, sevdiklərindən ölümsüz bir ölümlə ayrılmaq (və həmişə onlarla qalmaq) bəxtiyarlığı nəsib olub.
...Unudulmaz kaman ustası Habil Əliyev xatırlayırdı ki, ölümünün yaxınlaşdığını hiss edən Ənvər müəllim gizlicə vəsiyyət məktubu yazıbmış. Orada son bir diləyini də qeyd edibmiş ki, dəfnimdə Habil çalsın.
Habil müəllim qəhərlə anırdı ki, Ənvərlə vidalaşma günündə hamı kədər içində ayaq üstə dayanmışdı. Təkcə mən oturmuşdum. Əbədi ayrıldığımız şair üçün “Segah” çalırdım...
Hər bazar günü saat 14-dən 15-dək Azərbaycan Radiosunda muğamat konsertini dinləyəndə Ənvər Əlibəylini də xatırlayın.
Azərbaycan efirində bu ənənənin təməlini Ənvər Əlibəyli qoyub və o dövrdə bu heç də rahatca baş tutan bir niyyət deyilmiş.
Hər bahar gələndə, Azərbaycan televiziyasında, radiosunda qatar-qatar Novruz verilişləri və konsertlərini seyr edib dinləyəndə Ənvər Əlibəylini də yada salın.
O zamanlar yeganə olan Azərbaycan televiziyasında ilk Novruz verilişləri və çəkilişlərinin təşəbbüskarı Ənvər Əlibəyli olub.
Hər dəfə artıq həyatımızın, zövqümüzün ayrılmaz parçasına çevrilmiş ""Bəxtiyar"" filminə baxanda, böyük Rəşid Behbudovun doyulmaz oxusunda misilsiz Tofiq Quliyevin nəğmələrindən feyziyab olanda Ənvər Əlibəylini də anın.
O filmdəki nəğmələrin əksərinin sözləri Ənvər Əlibəylinindir.
Hər dəfə Nərminə Məmmədovanı, Şövkət Ələkbərovanı, Mirzə Babayevi, Gülağa Məmmədovu...eşidəndə Ənvər Əlibəylini də yada salın.
Onların mehriban səsində onillər boyunca ömrümüzün və ruhumuzun daimi maşayiətçisinə çevrilmiş neçə-neçə gözəl nəğmənin sözləri Ənvər Əlibəylinindir.
XX yüzildə doğulmuş o nəğmələr yarım əsrdən çoxdur ki, bizimlədir və vaxtın pıçıldadığı həqiqət də budur ki, onlar elə həmişə bu xalqla qalacaqlar.
Sevimli nəğmələrin, solmaz şeirlərin, minnətdarlıqla anılan nəcibliklərin payına düşən belə qismət elə Ənvər Əlibəylinin də alın yazısıdır!.."
"Allah bağışlayandır, rəhm edəndir, mərhəmətlidir.
Müqəddəs Kitab Pərvərdigarı bizə belə tanıdır.
Xudamız bağışlayan, rəhmdil, mərhəmətlidirsə, demək, bəndəsinə də belə olmaq məsləhətdir.
Amma Örnəklərimizin ən Alisi olan Allah nə qədər rəhmdil, nə qədər bağışlayan, nə qədər mərhəmətli olsa da, hər suçu əfv etmir axı!
Allah hər günahın üstündən keçsəydi, Axirətdə yalnız elə Cənnət olardı, ömrü boyu savab işlər görənlər də, haçansa günaha batıb sonra tövbə edərək bağışlananlar da elə Behiştdə qovuşardılar.
Bağışlayan, Rəhmdil, Mərhəmətli Allah Cəhənnəmi də yaradıb.
Məhz Adil olduğu üçün heç vəchlə bağışlamadığı günahları da müəyyənləşdirib.
İnsan Allahın şah əsəridir!
İnsana qəsd Allahın şah əsərinə qəsd etmək, Ulu yaradana üsyan deməkdir.
Ona görə də insanlıq əleyhinə törədilmiş cinayətlərə nə bağışlanmaq düşür, nə də bu qəbil cinayətlərin haçansa yuyuylub təmizlənmək ehtimalı var!
...Tariximizin ən kədərli ildönümlərindən biri çatdı.
Azərbaycanlılara qarşı erməniçiliyin və bolşevizmin əl-ələ verib gerçəkləşdirdiyi 1918-ci il mart qırğınlarının 101-ci ili tamam olur.
O ilin 5 günündə Azərbaycan İblisin caynağında idi.
O 5 gün içərisində Bakıdan, Şamaxıdan, Qubadan, Naxçıvandan, Kürdəmirdən, Haçıqabuldan, Ərəşdən... dikələn ah-nalələrə fələklər necə dözüb, mələklər nə təhər tab gətirib?!
Azərbaycan Xalq Cümhuriyyətinin bu millət qarşısındakı ən misilsiz xidmətlərindəndir ki, hakimiyyətə gələn kimi 1918-ci ilin mart soyqırımını araşdırmaqçün dərhal Fövqəladə Təhqiqat Komissiyası yaradıb.
1918-ci ilin 15 iyulundan 1920-ci ilin aprelinədək işləyən, tərkibinə Ələkbər bəy Xasməmmədov, İsmayıl bəy Şahmalıyev, Andrey-Klimentiy Novatski, Məhəməd xan Təkinski və digər fədakar, bilikli insanların daxil olduğu həmin komissiya qan daman vaqeələri ən yaxın və uzaq gələcək üçün an-an sənədləşdirib, TARİXLƏŞDİRİB!
Bu sənədləri görənlər, bu səhifələri oxuyanalar ərşə dirək olan o işgəncələri, o zülmləri, o əzazillikləri heç vaxt bağışlaya bilməz.
Bağışlasa, o adam bu millətdən olmaz!
Mən 1996-cı ildə nəşr olunan “Rəfibəylilər” kitabımı “Dünyanın işığını görmədən düşmən süngüləri ilə ana bətnindəcə həlak edilmiş ən gənc şəhidlərimizə, istiqlalımızın ən körpə qurbanlarına” ithaf etmişdim.
O məsumların müqəddəs qanını bağışlamaq olarmı?!
20 mindən artıq insanı məhv ediblər, onminlərlə insanın, yüzlərlə nəslin sinəsinə əbədiyyət boyu sağalmayacaq yaralar vurublar.
Bunu bağışlamaq olarmı?
Neçə parlaqdan-parlaq ziyalımızı, neçə-neçə ləyaqətli bəyimizi, xanımızı məhv ediblər, neçə ailənin son nəfərinəcən axırına çıxıb şəcərəsini tükədiblər, Şamaxı kimi mədəniyyət, tarix, ənənələr dolu, bütün varlığıyla paytaxt olan şəhərimizi başdan sona qırıb-çataraq, yağmalayıb, yandırıb, dağıdıb elə söndürüblər ki, daha o köhnə işıq heç qayıda bilmədi.
Bunu bağışlamaq olarmı?
Qadını, qocanı, uşağı dəstə-dəstə məscidlərə dolduraraq od vurublar, diri-diri yandırıblar.
Bunu bağışlamaq olarmı?!
Neçə-neçə azərbaycanlını ard-arda düzüb yarışmaya çıxıblar.
Qolubağlı qurbanlarının sinəsindən atəş açıblar ki, görək bir güllə neçəsini dəlib keçəcək, neçəsini həlak edəcək, görək kimin atəşi bir dəfəyə daha çox can alacaq.
Bunu bağışlamaq olarmı?
Allah bunu Allahlıq elədiyi müddətcə bağışlarmı?
Bağışlamaz!
Belə qəddarlıqları bağışlasaydı, Adil Allah, Rəhmdil Allah o qədər ucada qərar tuta bilərdimi?
Haqqımız yoxdur! Biz də bağışlaya bilmərik!
Demirəm daim nifrətlə daşaq, demirəm həmişə qisas ehtirası ilə alışaq, demirəm müdam intiqam qəzəbi ilə coşaq.
Yox, umduğumuz yalnız və yalnız bircə şeydir.
Bütün bunları unutmayın!
Bütün bunları bilin!
Bütün bunları xatırlayın!
Unutmayın, blin, xatırlayın ki, bir daha belə müsibətlər başımıza gəlməsin!
Unutmayın, bilin, xatırlayın ki, bu gün içərisində yaşadığımız istiqlal imarətinin bünövrəsini qanı ilə suvarmış şəhidlərimizin nigaran ruhları inciməsin!
Unutmayın, bilin, xatırlayın ki, qədrini-qiymətini heç də hamımızın, həmişə yetərincə vermədiyimiz, müstəqilliyimiz halalımız olsun!
Məhəmməd Hadinin bu sızlayan sətirləri gərək hər birimizin ürək sözümüz ola ki, şəhidlərimizin narahat ruhları azacıq da olsa toxtaqlıq tapa:
Sizin məzarınız iştə qülub-i millətdir,
Bu sözlərim ürəyimdən gələn həqiqətdir!
Sizi unutmayacaq şanlı millətim əsla,
Əmin olun buna, ey ziynət-i cəhan-i fəna!
Sizinlə buldu bu millət şərəf-i istiqlal,
Sizinlə buldu bu millət həyat-i püriqbal!
Məhəmməd Hadi o pərişan ruhlara söz vermişdi ki, bu millət sizi qəlbində yaşadacaq və unutmayacaq.
Qoymayaq şairin sözləri havadan asılı qalsın!
Unutmayaq!
Allah xatirinə unutmayaq!
Bu millətin böyük ruhu adına unutmayaq!
İnsanlıq naminə unutmayaq!"
"Biri var idi, biri...
Yox, elə o biri də var idi.. İkisi də var olmasaydı, heç bu nağıl da olmazdı.
Bu nağılı, ya dastanı, ya hekayəti bizlərdən kimsə elə bu cür kağız üzərində burda – Yerdə yaratmaq həvəsinə düşsəydi, əmma qoyardılar ki, məsələni çox qəlizləşdirirsən, çox uzaqdan başlayırsan, həyatda belə olmur, bütün bunları xeyli sadə yazmaq, mürəkkəbləşdirməmək olar.
Ancaq Yazı Yazan Yerdə deyildi, Ulu Dərgahda idi, O Özü idi!
Kimdir Ona irad tutan?!
Belə yazıbsa, bu təhər yazmağa qərar veribsə, deməli belə də olmalı imiş.
Amma gerçəkdən də hələlik biri vardı və biri yoxdu.
Lakin nağılı yazan artıq hökmünü vermişdi və hələ olmayan o biri də 11 il sonra dünyaya gələcəkdi.
1947-ci il idi, Gəncədə Pərvərdigar bu usağı bir hesabdarın ailəsində dünyaya gətirmişdi.
Gözəyarı hesabla bu oğlan böyüyüb elə atasının yolu ilə getməli, onun peşəsinə, məşğuliyyətinə uyğun bir işin qulpundan yapışmalı idi.
Fəqət Göylərdə sonralar agah olacağımız sevda nağılını Yazan Kişi hekayətinə musiqi də qatmağı düşünürdü və ona görə də gərək nəsillərində çalıb-oxuyan olmayan bu usagı nə təhərsə musiqi ilə bağlaya idi.
Çünki Xudavəndi-aləm nağılın o biri tərəfini də sahmana salmaqdan ötrü dünyadakı ən gözəl səslərdən birini hədiyyə etdiyi bir sevimli bəndəsinin illərdən bəri davam edən intizarına son qoyub ona övlad bağışlamağı qət etmişdi.
Tanrı rəva görə bilməzdi ki, bütün varlığını məlahətlə doldurduğu bu sənətkar dünyadan “dədə” müraciətini eşitmədən getsin.
Çünki adil Allah bunca istəkli yavrusuna övlad toyu da nəsib etməyi qərarlaşdırmışdı.
Bütün bunları nəzərdə tutmuşdusa, onları gerçəkləşdirməkçün tədbirlər də görməli idi.
Və görürdü də!
Gəncədə dünyaya gətirdiyi bu hesabdar oğlu ilə 11 il sonra böyük xanəndənin ocağına Bakıda bəxş edəcəyi qızı illər sonra qovuşdura bilməkçün gərək arada körpü, vasitə ola idi.
Başlanğıc üçün ən münasib vasitə musiqi idi.
Odur ki, bu gəncəli hesabdar uşağını yönəltdi tara sarı.
1957-cu il idi və bu oğlan Gəncədəki 1 saylı musiqi məktəbində tar sinfinə qəbul edildi. Həm də özünün də təəccübünə səbəb olan asanlıqla.
Boş sinif otaqlarından birindəki fortepianonu görüncə maraq içində yaxınlaşmışdı, barmaqları bu musiqi alətinə ilk dəfə toxunsa da, şöhrətli həmyerlisi Qəmbər Hüseynlinin dillər əzbər “Cücələrim”inin melodiyasını elə qarasına birəlli çalmağa başlamışdı.
– A bala, hansı sinifdənsən, burda neyləyirsən?
Biləndə ki, bu uşağın barmaqları pianoya ömründə birinci dəfə toxunsa da, şirmayı dillərdən istədiyi səsləri qopara bilib, onu tərəddüdsüz məktəbə götürmüşdülər. Öz istəyi ilə tar sinfinə.
Bu 10 yaşlı uşaq Gəncədə tar çalmağında olsun, sizə xəbər verək nağılın digər parçasının gedişatından.
Düz 1 il sonra Bakıda məşhur xanəndənin ailəsində qatar-qatar gözaydınlığı ilə bu nağılın davamı olacaq göyçək bir bala dünyaya göz acdı.
Beləliklə, daha elə həqiqi mənada “biri vardı, biri yoxdu” deyil, elə ikisi də vardı.
Qalırdı onları tuş salmaq.
1959-cu il idi. Moskvada Azərbaycanın Ədəbiyyat və İncəsənət ongünlüyü keçirilirdi.
Xan Şuşinski misilsiz avazı, yaraşıqlı camalı, şux duruşu ilə hər günü bir bayram olan o mərasimi əsas bəzəyənlərdən idi. Lakin nigaran idi. Yarı canı Bakıda idi. Əvvəllər də tez-tez səfərlərə çıxırdı, günlər yox, həftələrlə də ev-eşiyindən, ailəsindən aralı qaldığı olurdu. Ancaq indi ürəyi nanə yarpağı kimi əsirdi. Arzulayırdı ki, bircə bu öngünlük tez bitəydi, qayıdaydı Bakıya, ona həyata gəlişi ilə dünyadakı ən böyük sevinci bəxş etmiş körpə balasını, Bəyimxanımını qucağına alaydı, oxşayaydı, əzizləyəydi.
Səbri çatmamışdı, Bakıya, evlərinə zəng vurmuşdu. Aldığı xəbərdən qanadlanmışdı.
Muştuluqlamışdılar ki, Bəyimxanım dil acdı, “dədə” dedi.
Elə orda, Bakıdan uzaqlarda Xan həmin bircə kəlmənin eşqinə ciyərparasının şərəfinə “Ay gözəl ceyran” mahnısını yaratmışdı, oxumuşdu, hər zaman oxuduğundan qat-qat təsirli oxuyub hamını məftun etmişdi..
…Payız yağışları çiləyirdi, saralan yarpaqlar tökülürdü, şaxtalar düşürdü, qar səpirdi, yenə budaqlar tumurcuqlayırdı, çiçəklər açırdı, yaz gülürdü…
Dünya gərdişində, dəyişən təqvimlər öz işində idi.
Nağılın bir yarısı Bakıda, o biri yarısı Gəncədə qayğısız uşaqlığını yaşaya-yaşaya gündə bir arpa boyu böyüyürdü.
Pərvərdigarsa, min cür, milyon cür, milyard cür başqa işlərinin arasında nəzərdə tutduğu bu nağılı da unutmamışdı gələcək qovuşamının baisi olacaq vasitəçini də həm o, həm bu ailənin ən simsar adamı olmağa yönəldirdi.
Şövkət Ələkbərovanı Xan Şuşinskinin özü də, ailəsi də yalnız sənət yoldaşı deyil, elə doğmaca bacı kimi qəbul edirdi, Gəncədə -- Süleyman kişinin evinə də istəkli Şövkətin hər gəlişi toy-bayram idi.
…Gəncəli cavan tarzən Fikrət Verdiyev artıq Azərbaycanda tanınan çalğıçılarından idi və məntiqlə gərək çoxdan evlənmiş ola idi.
Yaşı artıq 30-a çatmışdı və valideynləri də tez-tez ona gileylə eşitdirirdilər ki, bütün qohum-qonşu nəvə-nəticə sahibi oldu, bir biz qaldıq!
Yerdəkilərin Göydəki nağıldan nə xəbəri!
Bu yanı – oğlan tərəfi gözlədə-gözlədə o biri yanı – qızı yaşa doldururdu ki, vüsal məqamı yetişə bilsin.
Və Şövkət xanım yenə Gəncənin qonağı imiş, təbii ki, bu şəhərə gəlmişdisə, məhrəm evdə hər gün onun adına ziyafət verilməli idi.
Bir axşam Məryəm xanım şikayətlənir: “Ay Şövkət bacı, bu Fikrətin fikri-zikri çərlədəcək məni. 31 yaşı var, evləndirə bilmirik bunu. Dünya yaraşıqlı, halalsüdəmmiş qızla dolu, birinə də meyil salmır.
Şövkət xanım qayıdır ki, Xanın 2 qəşəng qızı var. Tərbiyəli, ağıllı. Xan özü də peyğəmbər kimi adam. Bəlkə baxsın o qızlara?
Anası bu söhbəti üstüörtülü Fikrətə də açır.
İş elə gətirir ki, bir neçə gün sonra Fikrət hansısa məsələylə bağlı Mədəniyyət Nazirliyinə gəlibmiş.
Dəhlizdə təsadüfən Xan Şuşinski ilə rastlaşır. Hal-əhval tuturlar.
Xan əminin yanında qəşəng bir qız da varmış və Fikrət onu görüncə niyəsini anlamadan diksinən kimi olur.
Zavallı nə biləydi bu görüşün cizgisi onillər əvvəldən harada çəkilib!
Şövkərt Ələkbərovagilə telefon açır: “Şövkət xanım, Mədəniyyət Nazirliyindəydim, Xan əmiylə rastlaşdım. Yanında bir qız vardı…”
Şövkət xanım dərhal tanış nömrəni yığır: “Xan bu gün nazirliyə qızlardan hansı ilə gedib?”.
Və heç yarım saat keçməmiş o artıq Xangildə idi: “Gəlmişəm Bəyimxanımı gəncəli qardaşımın oğlu Fikrət üçün istəməyə”.
Göylərdə verilmiş razılığa Yerdə nəkara idi kimsə qarşı çıxa?!
1977-ci ildə baş tutan nişandan az sonra, dekabrın 7-də Bakıda qız toyu çalınır.
Ömrü uzunu saysız el şənliyini yola vermiş, füsünkar oxusu ilə neçə-neçə toyu rövnəqləndirmiş böyük Xan Şuşinski ömrünün ixtiyar çağında ilkinə, istəkli balasına toy edirdi.
Azərbaycanın ən yaxşı xanəndələri, müğənniləri, çalğıçıları bu məclisə toplaşmışdı.
Bu məclis şirindən-şirin söz-söhbəti, bir-birindən cazibəli musiqilərilə əsl tamaşa, tarix dolu bir unudulmaz gecə idi.
Əbülfət Əliyevlə Şövkət Ələkbərova çox üz vurandan sonra Xan əmi özü də oxuyur.
Artıq neçə il idi səhnədən ayrılmışdı, oxumurdu.
Həyatında son dəfə camaat qarşısında “Qarabağ şikəstəsi”ni o axşam oxuyur. Qonaqları və istəkli balası Bəyimxanımçün oxuyur.
Növbəti ilin – 1978-in aprelində isə Gəncədə oğlan toyu keçirilir.
Xanəndə, çalğıçı qalmamışdı. Hamısı burda idi. Toy 3 gün davam edir. Aprelin 23-də başlayıb 25-də bitir.
Toydan əvvəl Fikrəti şəhər partiya komitəsinə çağırırlar ki, Bakıdan, Mərkəzi Komitədən siqnal var ki, toya 5 min adam çağırmısan. Belə olmaz. Uzaq başı 100-120 nəfər olsun.
– Baş üstə! Necə deyirsiniz elə də edərəm. Ən yaxın qohumlara 120 dəvətnamə yazıb göndərərəm. Amma mən musiqiçiyəm. Azərbaycanın dördbir tərəfində dostlarım, yaxınlarım var. Nişanlım Xan Şuşinskinin qızıdır. Xan əmi bütün xalqınkıdır. Mən çağırmasam da axın-axın adam gələcək. Ona görə də mən siz tapşırdığınız kimi 120 adam çağıraram. Ancaq siz bizim məhəlləyə milisləri yığın ki, toya dəvətnaməsiz gələnləri toyxanaya buraxmasınlar.
Şəhər partiya komitəsi katibi gülür: “Yaman yerdən yapışdın. Yaxşı, bax da neyləyirsən. Hər halda çox hay-küy olmasın”.
Xan əminin adına, Fikrətin hörmətinə məclisə 2500-dən çox qonaq gəlir. Elə o səbəbdən də bu bəxtiyar çal-çağır 3 gün davam edir…
Amma o xoşbəxt nağılın Bakıda və Gəncədəki toylu-büsatlı günləri ilə bağlı mənim ürəyimdə dərindən-dərin təəssüf var.
Kaş əvvəldən-sona o məclislər lentə yazılaydı, çəkiləydi, qalaydı!
Necə əvəzsiz yadigar olardı!
Heyfslənirəm ki, o misilsiz gecələrin anları, istənilən vaxt keşmişləri dirildə biləcək lentin deyil, yalnız həmin günlərin bilavsitə şahidi olmuş insanların yaddaşında qalıb.
Yazılmış olsaydı, çəkilmiş olsaydı, bu sevda nağılının Azərbaycanın sənət ulduzlarını qovuşdurmuş bir neçə xoşbəxt saatını həmişə izləmək, feyz almaq səadəti bizə də, bizdən sonrakılara da nəsib olardı…"
"Allaha kim daha yaxındır?
Bir ayrılıq, bir ölüm
Qonşu otaqdakı Bülbül
Baba 80 yaşlı nəvəni necə fotoqraf etdi?
Əbədi qayıdış səadəti
Əziz surət
Muzeydə yaşayan doktor
Sakit gedişin acısı
Sözümüzü qorumağı Allahdan öyrənək!
Fuad Poladovun son rolu
Unutmağa haqqımız yox!
Tofiq Bakıxanovun Xəzər himni
Dostumuzun adındakı həqiqət
İkiqat, üçqat əziz
Ondan eşitməyi arzuladığım etiraf
Fələklə həmsöhbət
Zirvələrin dostluğu
Nigaran ruhların toxtaq tapacağı gün
Bir yol və üç ömür
Böyük Rəşidin yeni qayıdışı
Tək-tək kişilərin işi - kişilik
Son atəşdən bir az öncə
Gördüyünü deyə bilmə xoşbəxtliyi
Rahat uçun, əziz Vətən yavruları!
Rafiq ili
Elin ""sağ ol!""u
Rizvanın kino kimi həyatı
Sil gözün yaşın
Qəliblərə sığmayanın sığınacağı
Daş altından qalxan solmaz çiçəklər
Qana sədaqət
Əlli yaşlı körpü
Yol yoldaşı
Yaddaşların arasında
Sənətin vəfası
Həyatın mükafatı
Millətin həmsöhbəti
Göylərə yazılmış səs
Ölümsüz ölümlə ölmək bəxtiyarlığı
Bunu bağışlamaq olarmı?
Yazılmış tale və yazılmamış gecələr
Sevimli nəğmənin oxunmayan bəndi"
"        Azərbaycan aşıq şeirinin ən qüdrətli nümayəndələrindən biri Aşıq Ələsgərdir. Azərbaycan poeziyasının inkişafında, aşıq şeirimizin yeni şəkillərlə zənginləşməsində onun müstəsna rolu və xidməti vardır. Aşıq Ələsgərin insana yüksək zövq bəxş edən incə ruhlu qoşma və gafiyələri aşıq poeziyamızın ən gözəl inciləridir.
        Aşıq Ələsgər zəngin bir irs qoyub getmişdir. Əsasən qoşma, gəraylı, təcnis və müxəmməslərdən ibarət bu ədəbi irs lirik şeirlərdən ibarətdır. Bu şeirlərin bir hissəsi saf və təmiz məhəbbətin tərənnümünə, ikinci hissəsi el gözəllərinin tərifınə, üçüncü hissəsi vətən təbiətinin təsvirinə, dördüncü hissəsi əxlaqi-tərbiyəvi fikirlərin təbliğinə və nəhayət, beşinci hissəsi dövrün ictimai eyiblərinin tənqidinə həsr olunmuşdur.
        Aşıq Ələsgər əsl qoşma ustadıdır. Onun yaradıcılığında qoşma daha böyük üstünlük təşkil edir. Bu qoşmaların böyük bir hissəsi ülvi və təmiz sevgi duyğularının, Azərbaycanın gözəl qız və gəlinlərinin təsvirinə həsr edilmişdir. Hətta belə qoşmaların bir hissəsi el gözəllərinə müraciətlə yazılmış, onların adları qafiyələrdən sonra rədif kimi işlənmişdir. Aşığın «Bəyistan», «Güləndam», «Gülpəri», «Telli», «Sarıköynək» və s. kimi qoşmaları bunun bariz nümunələridir.
        Gözəlləmə adlanan bu şeirlərdə Aşıq Ələsgər çiçək kimi saf, təmiz Azərbaycan qızlarının şuxluğu və zərifliyi, məlahət və incəliyi haqqında söhbət açır. Gözəlin bütün zahiri əlamətlərinin real təsvirini verərək heyranedıcı gözəllik tablosu yaradır:
  Qabaq ayna - çəkilibdi varağa,
Dodaq qaymaq, gül yapışıb yanağa
Dolanır gözləri canlar almağa,
Şölə salır xanlıq fənəri kimi.

        Gözəlin portretini yaradarkən Ələsgər onu bütün zahiri cizgiləri və gözəlliyin ən xırda detalları ilə təsvir edir. Bu təqdimatda gözəlin təkcə al yanağı, şahmar zülfü, incə beli deyil, hərəkət və əlamətləri, geyimi və bəzək-düzəyi də öz əksini tapır. Aşığın təriflədiyi gül yanaqlı, sərv boylu gözəlin yaraşığı ilə daxili zənginliyi də bir-birinə uyğun gəlir:
  Nazik barmaqlığı şümşad əllidi,
Ayna qabaqlıdı, siyah tellidi.
Şəkər söhbətlidi, şirin dillidi,
Tuti kimi xoş zəbanım gedibdi.

        Aşıq Ələsgərin qoşmalarının bir qismində əxlaqi-tərbiyəvi fikirlər, mərdlik, igidlik, qəhrəmanlıq, dostluq, mehribanlıq və s. kimi yüksək mənəvi keyfiyyətlər, insani sifətlər təbliğ olunur. Bu şeirlərdə yüksək əxlaqi məziyyətlərdən, igidlik və qəhrəmanlıqdan mücərrəd şəkildə yox, konkret anlayış kimi söhbət açılır, igid və cəsur insanların real səciyyəsi verilir:
  İgid odur namusunu atmasın,
Dost ölüncə dosta yalan satmasın,
Bir baş ki, ilqara qurban getməsin,
Onu bir qarpıza dəyişmək olar.

        Aşıq Ələsgərin qoşmalarının bir qismində Azərbaycanın füsunkar təbiəti, təbii gözəllikləri tərənnüm olunur. Aşığın belə qoşmalarında doğma yurdun başı qarlı uca dağları, güllü-çiçəkli yaylaqları, saf sulu bulaqları, lalənərgizli yamacları, dibi görünməyən yaşıl meşələri, şaqraq səsli quşdan yüksək bir ustalıqla təsvir olunur, göz önündə əsrarəngız təbiət mənzərələri canlandırılır:
  Kəkotu, qırxbuğum, qaymaq çiçəyi..
Bənövşə, qantəpər, qızlar örpəyi.
Qoyun mələşməsi, çoban tütəyi
Çəkir uzaqlara xəyalı, yaylaq!

        «Dağlar» rədifli qoşmasında Aşıq Ələsgər vətənin başı göylərə ucalan möhtəşəm dağlarını, bu dağların ilin dörd fəslində dondan-dona girən təbiət mənzərəsini çox böyük ustalıqla yaradır, onları doğma yurdumuzun əyilməzlik simvolu kimi nəzərə çatdırır:
  Ağ xələt bürünər, zərnişan geyməz,
Heç kəsi dindirib keyfinə dəyməz.
Sərdara söz deməz, şaha baş əyməz,
Qüdrətdən səngərli, qalalı dağlar.

        Aşıq Ələsgərin yaradıcılığında bəzən yaşadığı cəmiyyəti tənqid edən, zülm və istismarı pisləyən qoşmalara da təsadüf olunur. Belə qoşmalarda sənətkar öz zəmanəsində gördüyü sosial ədalətsizlik və qüsurlara qarşı çıxır, hökumət məmurlarının, pristav və naçalniklərin özbaşınalığını, ağaların və bəylərin, qazı və ruhanilərin tamahkarlığını və s. cəhətləri kəskin bir dillə tənqid edir.
        Aşıq Ələsgər qoşmaları Azərbaycan aşıq poeziyasının ən gözəl inciləri, ruhları və zövqləri oxşayan bədii sənət nümunələridir. Bu qoşmalar indi də əsl zövq mənbəyi kimi oxucuların diqqət mərkəzindədir və seviləsevilə oxunur."
"        Azərbaycan ədəbiyyatının görkəmli nümayəndələrindən biri Abdulla Şaiqdir. O, uşaqlar və gənclər üçün bir sıra maraqlı əsərlər yazmış, əsərlərində gözəl əxlaqi fikirlər, tərbiyəvi məsələlər irəli sürmüşdür. Abdulla Şaiqin şeirlə yazılan bir sıra mənzum nağıllan da vardır ki, bunlardan biri «Zəhmət və zinət» əsəridir.
        «Zəhmət və zinət» əsərində iki böyük həyati qüvvə olan zəhmət və zinətin qarşılıqlı münasibətlərindən, onlann insan həyatı üçün əhəmiyyətindən, zəhmətin həyatın zinəti olmasından danışır. Əsərdə zəhmət və zinət iki çarıq kimi verilir. Zinətin başa çıxaraq əzizlənməsi, özünün isə heç saya alınmaması zəhməti küsdürür və o, Alış kişinın evini tərk edir. ilk vaxtlar buna o qədər də fikir verməyən, zinəti əzizləyən Alış kişi sonralar başa düşür kı, zəhmətsız zinət heç nəyə dəyməz. O, çətinliklərə düşür, el qınağı eşidir və zinətlə birgə zəhmətin sorağına çıxır. Uzun müddət axtardıqdan sonra onlar zəhməti tapırlar.
        Zəhmət günahını etiraf edən Alış kişini bağışlayır və yenidərı zinətlə qoşalaşır. Əsərdən çıxan nəticə də budur ki, həyatın sevinci, xoşbəxtliyi yalnız əməkdə, alın tərində, zəhmətdədir. Müəllif əsərdə bu ideyanı çox maraqlı bir epizodla təqdim edir. Zəhməti axtara-axtara çölləri dolaşan dağları gəzən Alış kişinin qarşısına bir qab çıxır. Qabın içində bir kitab görən Alış kişi onu açır və bu sözləri oxuyur:
  Bu dünyada sev zəhməti,
Odur həyatın zinəti!

        Dünyada doğrudan da, əsl zinət, əsl xoşbəxtlik əməkdə, zəhmətdədir. Mən də əməyi sevirəm və gələcəkdə öz əməyimlə ucalmağa çalışacağam."
"        Azərbaycan poeziyasının ən yaxşı nümayəndələrindən biri də Abbas Səhhətdir. O, ixtisasca həkim olsa da, bütün mənalı həyatını müəllimliyə, Azərbaycan gəncliyinin mənəvi inkişafına həsr etmiş, gənc nəslin təlim və tərbiyəsi ilə bağlı çoxlu şeirlər yazmışdır.
        A.Səhhətin ən yaxşı əsərlərindən biri «Yay səhəri» şeiridir. «Yay səhəri» şeiri həcmcə kiçik olmasına baxmayaraq, olduqca mənalı, dərin hisslər ifadə edən bir əsərdir. Burada süjet, hadisə yoxdur. Şeirin mahiyyətini dərk etmək üçün yalnız onu başa düşmək, lirik hissi duymaq lazımdır. Şair bu şeirdə az sözlə qarşımızda tabloda bir təbiət mənzərəsi yaradır, gözəl və əsrarəngiz bir yay səhəri təsvir edir. Həm də əsərdə təbiət mənzərəsi elə real boyalarla göstərilir ki, sanki özünü həmin mənzərədə hiss edir, təbii anlar yaşayırsan. Şeirdə yaradılmış mənzərəyə diqqət yetirək.
        Üfüq qırmızı atəşlə od tutub yanır, gözəl yay səhəri başlayır. Çaydan bir qədər uzaqda dağ döşündə od qalamış çoban öz sürüsünü oyadıb yaylaqda otlamağa səsləyir. Gecədən çəmənin üstünə qonmuş şeh uzaqdan hiss olunur, əsən kiçik meh insana ləzzət verir. Göy üzünə dağların zirvəsindən ağ dumanlar ucalır, yaylaq havası adamın ruhunu oxşayır. Yaylaq havası çox sərin və safdır. Gün çıxıb göydə buludları qırmızı rəngə boyayır. Kəndlilər yavaş-yavaş yuxudan oyanır, hərə öz işinə tələsir.
        Göründüyü kimi, şairin yaratdığı yay səhəri elə təbii və canlıdır ki, bu reallığı bütün əzəməti ilə hiss edir, yay səhərinin havası ilə nəfəs alır, təbiətdən zövq duyursan. Həm də şair burada yalnız səhərin təsviri ilə kifayətlənmir, səhərin açılması ilə əlaqədar insan həyatındakı canlanmanı, oyanmanı da təbiətin bir gözəlliyi kimi təqdim edir. Məhz bu cəhətlərinə görədir ki, «Yay səhəri» şeiri həmişə təravətli və gözəldir."
"        Ustad el sənətkarı Aşıq Ələsgər özünəməxsus təbii gözəlliklərə malik olan və aşıq şeirinin beşiyi sayılan əzəli Azərbaycan torpağı Göyçə mahalında yaşsıyıb yaratmışdır. Sonralar bu iki amil - təbiətin gözəlliyi və əhatə olunduğu mühit Aşıq Ələsgərin yaradıcılığının ideya-məzmun cəhətdən formalaşmasına güclü təsir göstərmişdir.
        Hələ kiçik yaşlarından şeirə, sənətə böyük maraq göstərən Ələsgər digər bir ustad sənətkarın - Aşıq Alının yanında şəyirdlik edərək, ondan həm aşıq sənətinin sirlərini, həm də ədəb-ərkan, mərifət qaydalarını öyrənmişdir. Deyilənə görə, Ələsgərin artıq kamil sənətkar kimi yetişdiyinə əmin olan Aşıq Alı onu el içində şöhrətləndirmək, nüfuzunu artırmaq məqsədilə məclislərin birində qəsdən şəyirdinə məğlub olur və öz sazını ona vermək istəyir. Ələsgər isə ustadına ehtiramla baş əyib sonralar dillər əzbərinə çevrilən misralarını söyləyir.
  Bir şəyird ki, ustadına kəm baxa,
Onun gözlərinə qan damar, damar.

        Gözəl çalmaq, avazla oxumaq, dastan söyləmək, şeir, havacat qoşmaq vərdişlərinə mükəmməl yiyələnən Aşıq Ələsgər zəmanənin kamil saz, söz ustadı kimi püxtələşir. Ö, Göyçə mahalında, qonşu kəndlərdə, şəhərlərdə ağır məclislər apanr, telli sazı, söz-söhbətləri ilə pərəstişkarlarını ovsunlayırdı. Onun şöhrəti hər yana yayılmışdı. Aşığını özü bu barədə belə yazmışdır:
  Yaxşı hörmətinən, təmiz adınan,
Mən dolandım bütün Qafqaz elini.
Pirə ata dedim, cavana qardaş,
Ana-bacı bildim qızı, gəlini.

        Aşıq şeirinin bütün şəkillərində qələminin gücünü sınayan Aşıq Ələsgərin yaradıcılığında məhəbbət lirikası mühüm yer tutur. Aşığın bu qəbildən olan şeirlərində sevən aşiqin daxili aləmi, hiss və həyəcanları, çəkdiyi iztirabları poetik şəkildə ifadə olunmuşdur. Aşığın lirik qəhrəmanı sevgilisindən ayrı düşüb, vüsal həsrəti ilə yanır. O, həyatının mənasını sevgilisinə qovuşmaqda görür, bunu böyük xoşbəxtlik sanır.
        Aşıq Ələsgər şeirlərinin bir çoxunu el gözəllərinin tərifinə həsr etmişdir. Azərbaycan mahallarını qarış-qarış gəzən aşıq çoxlu sayda el gözəlləri ilə rastlaşmış və şeirlərində onların portretini yaratmışdır. Aşığın təsvir etdiyi gözəllər sərv boylu, gül yanaqlı, ayna qabaqlıdırlar. Bu gözəllərin oğrun baxışları, şölə saçan gözləri, yerişi-duruşu adamı valeh edir. Aşıq eldə-obada gördüyü gözəllərin adını da çəkir, şeirlərini onların adı ilə adlandırır. Aşığın «Bəyistan», «Güləndam», «Müşkünaz», «Gülpəri», «Telli», «Maral» rədifli qoşmalan bu qəbildəndir.
        Ustad aşıq nə qədər geniş şan-şöhrət qazansa da, bütün varlığı ilə böyüyüb, boya-başa çatdığı Göyçə mahalına bağlı idi. O, göz açıb gördüyü, baxıb vüqarına heyran qaldığı uca dağları, qoyun-quzu mələşən, at kişnəyən yaylaqları, üstü qız-gəlinli olan çeşmələri böyük məhəbbətlə tərənnüm etmişdir. Bu şeirlərin səciyyəvi cəhəti odur ki, burada insanla təbiət vəhdətdə təsvir olunur.
        Aşıq Ələsgərin «Dağlar» rədifli iki qoşması vardır. Bu şeirlərdə aşığın Göyçə mahalı, doğma yurd yerləri, ana təbiətlə bağlı səmimi duyğuları bütün cəhətləri ilə özünü büruzə verir. Birinci « Dağlar» şeiri nikbin notlar, xoş əhvali-ruhiyyə üstündə köklənib. Doğma dağların ilin dörd fəslində müxtəlif rənglərə bürünməsi aşığın qəlbini riqqətə gətirir. Bu dağlar vüqarlıdır, fərq qoymadan qoynunda yoxsula, ərbaba yer verir.
        Aşıq Ələsgərin «Dağlar» rədifli ikinci şeirinə isə qəm-kədər notları hakimdir. Bu da səbəbsiz deyil. ötən əsrin əwəlində ermənilərin törətdikləri amansız qırğınlar nəticəsində Göyçə mahalının camaatı, o cümlədən də Aşıq Ələsgərin özü doğma el-obasından ayrı düşmək məcburiyyətində qalır. iki ildən sonra geri qayıdan aşıq dağların əvvəlki növrağını görmür və nisgilli anlar yaşayır. Doğma Göyçənin dağlarının məlalı halına görə el aşığı ilk növbədə özünü günahkar sanaraq deyir:
  Arsız aşıq elsiz niyə yaşadı?
ölsün Ələsgərtək qulların, dağlar!

        Aşıq Ələsgərin «Yaylaq» və başqa şeirlərində də ana təbiətə, doğma yurda, bütün Göyçə mahalına dərin məhəbbəti hiss olunur."
"        Qədim Azərbaycan torpağı Göyçə mahalının Ağkilsə kəndində yazıb yaradan qüdrətli sənətkar Aşıq Ələsgər aşıq-saz sənətini ucaldaraq yüksək zirvəyə qaldırmışdır. Aşıq şeirinin bütün janrlarında qələminin gücünü sınayan Aşıq Ələsgər dərin məna tutumuna malik, bir-birindən gözəl gəraylı, qoşma, təcnis, cığalı təcnis, müxəmməs nümunələri yaratmışdır. Onun yaradıcılığında təbiət mövzusu xüsusi yer tutur. O, doğma yurdun təbiətinin gözəlliyindən ilham almış və başı qarlı dağları, yayda sərin yaylaqları, durna gözlü bulaqları, güllü-çiçəkli, al-əlvan çəmənləri sonsuz bir məhəbbətlə tərənnüm etmişdir.
        Aşıq Ələsgərin təbiət mövzusunda qələmə aldığı şeirlərdən biri də «Yaylaq» adlanır. Ustad aşıq yaylağın timsalında doğma Azərbaycan təbiətinə dərin məhəbbətini şirin poetik dillə, rəngarəng bədii vasitələrlə ifadə etmişdir. Şeirin əvvəlində yaylağı gözəllər seyrəngahına bənzədən aşıq ona üz tutaraq qəlbinin dərinliklərindən gələn ən xoş, ən səmimi arzularını bildirir:
  Gözəllər seyrəngahısan,
Görüm səni var ol, yaylaq!
Açılsın gülün, nərgizin.
Təzə mürgüzar ol, yaylaq!

        Şeirdə aşığın dərin nisgili, həsrəti hiss olunur. Ancaq ustad sənətkar keçirdiyi iztirabları birbaşa ifadə etmir, hisslərini oxucuya bədii ifadə vasitələri ilə çatdırır və bununla da şeirin təsir gücünü daha da artırır.
        Aşıq Ələsgərin nisgili başadüşüləndir. O, dəfələrlə erməni-müsəlman qarşıdurmasının şahidi olmuşdur. Ermənilərin xalqımıza qarşı düşmən münasibəti bəsləmələri, azərbaycanlıları öz doğma torpaqlarından zorla çıxarmaq üçün məkrli planlar hazırlamaları bütün varlığı ilə böyüyüb boyabaşa çatdığı doğma yerlərə bağlı olan aşığın qəlbində dərin narahatlıq yaradır. Dədə-babalarımızın at oynatdıqları, hər yay köç etdikləri yaylaq el sənətkarları üçün çox əzizdir. Bu yerlərin itirilməsi təhlükəsi Aşıq Ələsgərdə dərin nisgil oyadır, yurd həsrəti onun varlığını təlatümə gətirir.
        Bülbül gülün həsrətində qaldığı, «meyli güldə olduğu» kimi, Aşıq Ələsgərin də gözü yaylağın siyah telində qalıb. Gözəllik aşiqi olan aşıq yaylağı özünə məhrəm, doğma, arxa sanır və ona üz tutaraq deyir.
  Kimsəm yoxdu qürbət eldə,
Sən mənə qəxmar ol, yaylaq!

        Şeir təsirli sonluqla tamamlanır. Aşıq yaylağı, buradakı gözəlliyi görəndən bəri «sinəsinin qəm dəftəri» olduğunu söyləyir.
        Təzadlı mənzərədir, deyilmi? Həmişə təbiətin gözəlliyindən ilham alaraq şeirlər yazan aşıq yaylağın füsunkar gözəlliyi önündə sevinmək əvəzinə təsirlənir, onun qəlbini kədər bürüyür. Dədə Ələsgər yad əllərin bu gözəlliyə toxunub onu poza biləcəyindən narahatdır. Aşıq şeiri belə tamamlayır:
  Öldür Aşıq Ələsgəri,
Özün günahkar ol, yaylaq!

        Bu iki misranın məna yükü çox böyükdür. Aşıq burada əslində yaylağı günahlandırmaq istəmir, əksinə təbiətə vurğunluğunu ifadə edərək yaylaqda, gözəlliklər qoynunda ölümə də hazır olduğunu büruzə verir.
        Oynaq, şirin dillə qələmə alınan şeir asan oxunur və onu oxuduqca göz önündə yurd yerlərinin, ana təbiətin gözəllikləri canlanır. Aşıq gəraylıda özünün daxili aləmini, gərgin emosional-psixoloji durumunu ifadə etməklə yanaşı, həm də sanki əlinə firça alaraq yaylağın təkrarsız mənzərəsini tabloya köçürmüşdür."
"        Azərbaycan ədəbiyyatının klassiklərindən biri də Abbas Səhhətdir. O, daha çox romantik şeirlər müəllifı kimi məşhurdur. Onun yüksək ustalıqla qələmə aldığı «Əhmədin qeyrəti» poeması, uşaqlar üçün yazdığı «Cücələrim», «Qaranquş balaları», «Yaz», «Quşlar», «Ayı və şir» kimi şeirləri, dünya ədəbiyyatından etdiyi tərcümələr sevilə-sevilə oxunur. Şeirlərini «Səhhət» təxəllüsü ilə qələmə alan böyük şairin yaradıcılığında vətən mövzusu xüsusi yer tutur. Vətən, xalq onun üçün müqəddəs idi. Buna görə də həyatı boyu Vətəninə, xalqına əlindən gələn yaxşılıqlar etməyə çalışmıdır. A.Səhhətin vətənpərvərlik mövzusunda qələmə aldığı şeirlərdən biri də «Vətən» adlanır.
        Şair bu şeiri gənclərdə, böyüməkdə olan nəsildə vətənpərvərlik hisslərini gücləndirmək məqsədilə qələmə almışdır. Şeirin hər misrası oxucunu Vətəni böyük məhəbbətlə sevməyə, onu candan əziz sanmağa çağırır. Əruz vəzninin rəməl bəhrində qələmə alınan şeirdə şairin doğma Vətənə həssas övlad münasibəti yüksək poetik dillə təsvir olunur. Şair şeirin ilk misralarında Vətəni könlünün sevgili məhbubu adlandırır:
  Könlümün sevgili məhbubu mənim,
Vətənimdir, vətənimdir, vətənim...

        A.Səhhətin Vətənə olan sevgisi mücərrəd anlayış deyildir. Şair şeirin sonrakı misralarında Vətənə olan bağlılığının səbəblərini açıqlayır. Doğma yurd ona qoynunda yer verdiyinə, böyütdüyünə görə şair Vətənə hədsiz minnətdardır və Vətəni unutmağı heç təsəvvürünə belə sığışdıra bilmir. Şair Vətəni ana ilə müqayisə edir. Vətən onu sinəsiüstə bəslədiyi kimi, o da Vətəni gözləri üstə saxlayacağını bildirir və «Olərəm əldən əgər getsə Vətən» deyir. A.Səhhət Vətəni əbədi, həmişəyaşar varlıq kimi dəyərləndirir. Şairə görə Vətən bir də ona görə müqəddəsdir ki, burada əcdadlarımız dəfn olunublar, gələcək nəsillər burada ömür-gün sürəcəklər. Müəllif bu fikri belə ifadə edir:
  Vətən - əcdadımızın mədfənidir!
Vətən - övladımızın məskənidir!

        Əsərin sonunda oxucu vətənpərvər şairin naxələflərə, Vətənə xor baxanlara kəskin münasibətinin şahidi olur. Şairin gəldiyi qənaət belədir ki, Vətəni sevməyən insanda vicdan ola bilməz.
  Vətəni sevməyən insan olmaz,
Olsa, ol şəxsdə vicdan olmaz.

        Beləliklə A.Səhhətin «Vətən» şeiri bizi vətənpərvər olmağa, doğma yurdu ürəkdən sevməyə səsləyir. Vətən anlayışı əbədi olduğu kimi, sevimli şairimiz A.Səhhətin «Vətən» şeiri də öz aktuallığını həmişə saxlayacaqdır."
"        Azərbaycan ədəbiyyatının görkəmli nümayəndələrindən biri də Abdulla Şaiqdir. Qələminin gücünü müxtəlif ədəbi janrlarda sınayan A.Şaiq uşaqlar üçün bir-birindən maraqlı əsərlər yazmışdır. Sadə dillə qələmə alınan bu əsərlər böyük tərbiyəvi təsir gücünə malikdir. Bu əsərlər oxucuya dərin əxlaqi dəyərlər aşılayır, uşaqlara həyatın mənasını anladır, onları yüngül həyatdan uzaq olmağa, əməyi sevməyə səsləyir. Müəllifin belə dərin məzmunlu əsərlərindən biri də «Zəhmət və Zinət» şeiridir.
  Bu dünyada sev zəhməti,
Odur həyatın zinəti!

        A.Şaiqin mənzum nağıl şəklində qələmə aldığı «Zəhmət və Zinət» əsərində oxucuya aşılamaq istədiyi əsas fikir bu iki misrada ifadə olunmuşdur. Müəllif əsərdə insanın həyatında mühüm rol oynayan zəhmətlə zinəti qarşılaşdırır. Insanın həyatı, yaşaması üçün bunlardan hansı daha vacibdir? Şair əsərin qəhrəmanı Alış kişinin həyatının müxtəlif anlarını, xoş və kədərli günlərini təsvir edərək oxucunu bu suala cavab tapmağa istiqamətləndirir. Kənd içində adlı-sanlı əkinçi olan Alış kişinin iki çanğı var. Onlardan biri Zəhmət, digəri isə Zinətdir. Alış kişi Zinəti özünə daha yaxın dost sanır. Onu dəmir sandıqda saxlayır, həmişə silib-təmizləyir. Alış kişinin hər çətin, qara günündə ona qardaş olan, yer şumlayan, əkən, biçən, toztorpağa bürünən Zəhmətə isə münasibəti fərqlidir. O, axşam evə gələndə Zəhməti bir bucağa atır və Zəhmət hər uşağa, hər evə girib-çıxana tapdaq olur. Sahibinin ögey münasibətindən inciyən Zəhmət küsüb uzaqlara gedir.
        Zəhmətsiz qalan Alış kişinin az vaxtdan sonra həyatı dəyişir. O, çətinliklərlə üzləşir, «kənddə ac və çaşqın gəzir», el onu qınayır. Zinət isə belə çətin anlarında sahibinə heç bir kömək göstərə bilmir, əksinə Zəhməti küsdürdüyünə görə onu qınayır, özünün də rəngi saralır.
        Səhvini anlayan Alış kişi Zinəti də götürüb Zəhməti axtarmağa gedir. Zəhmət günahını etiraf edən Alış kişini bağışlayır və onlar yenidən birgə həyata qayıdırlar.
        Əsərdən ibrətamiz nəticə hasil olur: insanın həyatının əsl bəzəyi zəhmətdir. Zəhmət olmayan yerdə zinətin heç bir dəyəri yoxdur, o tez puç olub gedəcək. Buna görə də insan həyatını əməklə mənalandırmağa çalışmalıdır."
"        Dərin məzmunlu, bədii cəhətdən sanballı əsərləri ilə Azərbaycan ədəbiyyatını zənginləşdirən istedadlı qələm sahiblərindən biri də Abbas Səhhətdir. A.Səhhət ixtisasca həkim olsa da, uşaqları mənəvi-əxlaqi cəhətdən tərbiyələndirən, onlarda güclü vətənpərvərlik hissləri oyadan çoxlu şeirlər qələmə almışdır. Elə bu kimi cəhətlərinə görədir ki, onun şeirləri oxucular tərəfindən həvəslə mütaliə edilir.
        Abbas Səhhətin oxucularda böyük maraq oyadan əsərlərindən biri də «Yay səhəri» şeiridir. Təbiət mövzusunda qələmə alınan şeir həcmcə kiçik olsa da, böyük təsir gücünə malikdir. Burada gözəl yay səhəri və yaylaq həyatı şirin dillə təsvir edilir. Müəllif sanki şahidi olduğu, gözlə görüb heyran qaldığı, müşahidələr apardığı təbiət mənzərəsini rəssam fırçası ilə tabloya köçürmüşdür. Şair yay səhərinin məftunedici gözəlliyini daha təsirli nəzərə çatdırmaq üçün şeirin elə ilk misralarındaca bənzətmələrə müraciət edir, şəfəqin qırmızı rəngiylə işıqlanan üfüqi od tutub yanan atəşə bənzədir:
  Od tutub qırmızı atəşlə yenə yandı üfüq,
Şəfəqin qırmızı rəngilə işıqlandı üfüq.

        Yaylaqda yay səhəri açılır. Hələ sübh tezdən olduğundan hava isinməyib, gecədən əsən xəfif meh adamı azca üşüdür. Göy çəmənin üstünə düşən şeh də hələ qurumayıb. Dağların başından göyün üzünə tərəf ağ duman ucalır, adamda elə təsəvvür yaranır ki, bu dağlar səma ilə birləşib.
        A.Səhhət əsərdə yalnız təbiət hadisələrini təsvir etməklə kifayətlənmir. Şeiri oxuyanda hiss edirsən ki, müəllif yaylaq həyatına, burada insanların məişətinə, həyat tərzinə yaxından bələddir. Şair təsvir edir ki, yayı yaylaqda keçirən kəndlilər yuxudan Günəşlə birgə oyanmağa adət etmişlər. Onları qarşıda qayğılı bir gün gözləyir. Çoban çaydan uzaq yerdə, dağın döşündə ocaq qalayıb, sürüsünü yaylaqda otlamağa səsləyir. Kəndlilərin bəziləri çölə, bəziləri bağa işləməyə gedirlər.
        Beləcə, yaylaqda gözəl bir yay səhəri açılır. Məftunedici, qoyunquzunu otlağa, insanları işləməyə çağıran yay səhəri. Bu yay səhərinin cəlbediciliyi yalnız təbiətin gözəlliyi ilə bağlı deyildir. Səhərin açılması ilə eyni vaxtda yaylaqda həyat da canlanır. Şeirin belə sonluqla tamamlanması təsadüfi deyildir. Təbiətlə insanı vəhdətdə təsvir edən şair təbiəti məhz insanın rövnəqləndirdiyini nəzərə çarpdırmaq istəmişdir."
"        Keçmişinə baxıb qürur duyduğum, bu gününə baxıb sevindiyim, gələcəyi uğrunda çalışıb-çarpışdığım, özümü, rahatlığımı tapdığım, azad gəzdiyim sevimli vətənim! Azərbaycan! Qərinələrin otayından boy göstərən, yeri uca dağ zirvəsində olan qədim, gözəl diyar. Uca yaradan heç bir nemətini səndən əsirgəməyib.
        Ana yurdumun əlverişli iqlim şəraiti təbiətimizə neçə-neçə çalar qatıb. il boyu minlərlə turisti qoynuna alan başı qarlı dağlarımız, şaqraq çaylarımız, gur çeşmələrimiz, yaşıl ormanlarımız, bol nemətli bağlarımız bu yurdu cənnətməkana çevirib.
        Azərbaycan təbii ehtiyatlarına görə dünyanın ən zəngin ölkələri sırasındadır.
        Milli sərvətimiz olan neft Vətənimin inkişafında əsas yer tutur. Azərbaycan nefti yüz illər boyu əcnəbilərin inhisarında olub. Neftimiz uğrunda böyük imperiyalar çarpışıb, doğma yurdumun başı bəlalar çəkib. illər boyu bu qiymətli sərvətimizin səmərəsinə həsrət qalmış Vətənim yalnız müstəqillik əldə etdikdən sonra öz neftini dünya bazarına özü çıxarmağa başladı. Yalnız 1994-cü ildən imzalanmış neft müqavilələri xarici şirkətləri Xəzər dənizində yerləşən yataqların işlənməsinə cəlb etdi. Neft layihələri gerçəkləşdi Azərbaycanımızda yaranmış siyasi və iqtisadi sabitlik xalqımızın neft arzularını həyata keçirdi, reallaşdırdı.
        «Bakı-Tbilisi-Ceyhan» neft kəməri işə salındı. Neft sahəsində digər uğurlu layihələr həyata keçirildi. Vətənimiz hər il «qara qizıl»ın hasilatından milyardlarla dollar gəlir əldə edir ki, bu da Azərbaycanın çox böyük valyuta ehtiyatıdır.
        Milli sərvətimiz olan neftin satışından əldə olunan vəsait hesabına Azərbaycanımız, gözəl Bakımız gündən-günə dəyişir, abadlaşır, inkişaf edir.
        Milli sərvətimiz olan neft iqtisadiyyatımizda böyük canlanma və dəyişiklik yaratmışdır. Neftdən gələn gəlir sayəsində əhalinin aztəminatlı təbəqələrinin sosial müdafiəsi güclənir. Ordumuzun qüdrəti artır. Buradan gələn kapitalın hesabına Azərbaycan iqtisadi inkişafın orta tempinə görə dünyanın qabaqcıl ölkələri sırasında addımlayır."
"        Azərbaycan zəngin təbii sərvətlərə malikdir. Onun yeraltı, yerüstü təbii sərvətləri dünyanın bir çox ölkələrinə ayaq açmış, öıkəmizin adını şöhrətləndirmişdir. Buna pambıq, çay, qaz, neft və s. kimi təbii sərvətlər aiddir. Bu sərvətlərin içərisində Azərbaycana böyük gəlir gətirən və onun adını dünyada məşhur edən «qara qızılı» diqqəti cəlb edir.
        Azərbaycan qədim zamanlardan bəri öz nefti ilə məşhurdur. Hələ eramızdan əvvəl yerdən qalxan təbii qaza və neftə görə bu torpağı «Odlar yurdu» adlandırırdılar. Lakin ölkədə əsl neft partlayışı XIX əsrin sonu XX əsrin əvvəllərinə təsadüf edir. XX əsrin sonuna qədər ölkəmizdə çıxan «qara qızıla» başqa ölkələr havadarlıq edirdilər. Yalnız 1990-cı illərin əvvəllərində ölkəmiz müstəqillik qazandıqdan sonra xalqımız öz təbii ehtiyatlarına sahib çıxa bildi. Belə ki, neftdən əldə olunan gəlir insan kapitalına çevrilir. Neftdən əldə olunan gəlirlər inşa edilən səhiyyə müəssisələrinin, təhsil ocaqlarının tikilməsinə və s. sərf olunur.
        Azərbaycan müstəqillik qazandıqdan sonra özünün yeni neft erasına qədəm qoymuşdur. ölkəmizin yeni neft strategiyasını ümummilli liderimiz Heydər Əliyev hazırlamışdır. 1994-cü ildə imzalanmış «Əsrin müqaviləsi» adlanan bu müqavilə nəticəsində Azərbaycana neft gəliriəri gəlir. İndiyədək ölkəmizin neft sənayesinə böyük məbləğdə sərmayə qoyulub, on minlərlə iş yerləri açılıb, qazma qurğuları, platformalar, neft kəmərləri, terminallar kimi mühüm obyektlər inşa edilib, Azərbaycan neftinin dünya bazarına çıxarılmasının yolları, marşrutları təyin edilib, milli sərvətimiz dünya bazarlarına nəql olunur. Bakı-Tiflis-Ceyhan boru kəmərinin inşası ölkəmizin neft ixracı imkanlarını daha da artırırdı.
        Yeni neft strategiyası reallaşdıqca Azərbaycanın iqtisadi gücü artır, ordumuz güclənir və respublikamız hər bir sahədə inkişaf edir, qüdrətli bir dövlətə çevrilir.
        Hazırda dövlətimizin qarşısında neft gəlirlərini intellektual mülkiyyətə, insan kapitalının inkişafına yönəltmək kimi ali bir məqsəd durur.
        Bəli, neft bizim ən qiymətli sərvətimizdir. «Qara qızıl»ın gəlirləri gələcək nəsillər üçün ağ günlər vəd edir."
"        Azərbaycan zəngin və qədim şəhərsalma mədəniyyətinə malik olan bir ölkədir. Əlverişli coğrafi şərait, ticarət yollarının kəsişməsi burada şəhərsalmanın inkişafına güclü təkan vermiş, ayrı-ayn yaşayış məntəqələri sürətlə böyüyərək şəhərlərə çevrilmişdir. Tarixilik baxımından respublikamızın ərazisindəki şəhərləri iki qismə ayırmaq mümkündür: qədim və müasir şəhərlər. Bakı, Gəncə, Şəki, Naxçıvan, Bərdə, Şamaxı kimi şəhərlərimizin yaşı tarixin dərinliklərinə gedib çıxır. Sumqayıt, Mingəçevir, Daşkəsən kimi şəhərlərin isə təməli cəmi bir neçə on il bundan əw əl qoyulmuşdur.
        Azərbaycanın paytaxtı Bakı ölkənin ən iri şəhəridir. Burada çoxlu sayda iri sənaye müəssisələri, təhsil ocaqları, teatrlar, muzeylər cəmləşmişdir.
        Paytaxtımızın beşiyi İçərişəhər sayılır. Bakının ərazisi bir neçə yüzillik ərzində içərişəhərlə məhdudlaşmışdır. Onu bayır şəhərdən X-XII əsrlərin yadigarı olan qala divarları ayırır. İçərişəhərin adı YUNESKO-nun mədəni irs siyahısına salınmışdır və qoruq şəhər elan olunmuşdur. Qoruğun ərazisindəki möhtəşəm Qız qalası, Şirvanşahlar sarayı, karvansara, hamam, digərtikililər gözəl memarlıq nümunələridir.
        Sonrakı dövrlərdə qala divarlarından kənarda bayır şəhər formalaşmışdır. XIX əsrin sonu, XX əsrin əvvəllərində Abşeronda neft sənayesinin canlanması şəhərin inkişafına da güclü təkan vermişdir. Ümumiyyətlə, Bakının inkişafında və şöhrətlənməsində neftin mühüm rolu olmuşdur. Heç təsadüfi deyildir ki, Bakı dünyada «Neft Akademiyası» kimi tanınır.
        Bakının coğrafi quruluşu çox maraqlıdır. Şəhər mərkəzdən kənarlara doğru terras şəklində yuxarı qalxır və bu ona amfıteatr forması verir. Beləliklə, dağüstü hissədən baxanda göz önündə cazibədar mənzərə açılır və bütün şəhər əl içi kimi görünür.
        Azərbaycanın ikinci böyük şəhəri - Gəncədir. Şəhər Gəncəçayın yaşıl sahillərində qərar tutur. Onun təməli V-VI əsrlərdə qoyulmuşdur. Azərbaycan memarlığının özünəməxsus ənənələrini Gəncənin timsalında aydın görmək mümkündür. Şəhərin tarixi - memarlıq abidələrinin siyahısında İmamzadə kompleksini, Şah Abbas məscidini (Cümə məscidi), karvansaranı, «Çiçək hamamı»nı, qala divarlarının qalıqlarını nümunə göstərə bilərik. Gəncə dahi Nizaminin Vətənidir. Şair doğma şəhərinin adını özünə təxəllüs seçmişdir. Onun qəbri üzərində bu gün Gəncənin gözəllik rəmzlərinin sırasında layiqli yer tutan əzəmətli məqbərə ucalır.
        Ölkəmizin tarixi şəhərləri sırasında Böyük Qafqaz sıra dağlarının qoynunda qərar tutan Şəkinin öz yeri var. Ehtimallara görə, bu şəhərin əsası 2500-2600 il bundan əvvəl qoyulub. Azərbaycanda ipəkçilik sənayesinin inkişafı bu şəhərlə bağlıdır. Şəkidə tarixən xırda sənətkarlıq və şirniyyat istehsalı da geniş yayılmışdır. Təsadüfi deyildir ki, bu gün də şəhərin ayrı-ayrı küçələri dulusçular, zərgərlər, halvaçılar və s. adlarla adlanır.
        Şəki xanlarının yay iqamətgahı olan saray gözəl memarlıq nümunəsidir. Bu abidə XVIII əsrin memarlıq incilərinə aiddir. Şəbəkə, ağac üzərində bədii oymalar, ov və döyüş səhnələrini əks etdirən divar rəsmləri Şəki Xan sarayının əsas memarlıq elementləridir. Onu yaradan usta mıxdan, yapışqandan istifadə etməmişdir.
        Şəki, həmçinin «Gələrsən-görərsən» qalası, Cümə məscidi, «Küləkli minarə», Qızlar qalası, karvansaralar və başqa abidələrlə də məşhurdur.
        Azərbaycanın qədim şəhərlərindən biri də Naxçıvandır. Alimlərin ehtimallarına görə, şəhərin yaşı 3500 ildən çoxdur. Arxeoloji qazıntılar hələ Daş dövründə Naxçıvanın yaşayış məskəni olduğunu təsdiqləyir. Naxçıvan təbii sərvətləri, o cümlədən daş düzü, mərməri ilə məşhurdur. Bu qədim şəhər həm də abidələr məskənidir. XII əsrdə yaşamış məşhur memar Əcəmi Əbubəkr burada indi də insanları valeh edən «Yusif ibn Küseyir türbəsi»ni və «Mömünə Xatun türbəsi»ni ucaltmışdır.
        Bakının 40 kilometrliyində salınan Sumqayıt müasir şəhərlərimizin sırasında ən irisidir. Gənclər şəhəri adlandırdıqları Sumqayıtda çoxlu sənaye müəssisəsi fəaliyyət göstərir. Müasir şəhərlərimizdən olan Mingəçevir «işıq şəhəri» kimi tanınır. Daşkəsən isə öz dəmir filizi ilə məşhurdur. Müasir şəhərlərimizin yaranması respublikamızın iqtisadi inkişafı ilə bağlı olmuşdur."
"        Şair nə gözəl yazıb: təbiət ilhama çağırır məni! Həqiqətən də. Təbiət sehrli bir qüvvətək həmişə insanı özünə çəkmişdir. Məgər zirvəsi göylərə dirənən Şahdağın, yamyaşıl Talış, Pirqulu meşələrinin, Mil, Muğan düzünün, göz işlədikcə uzanıb gedən mavi Xəzərin, Göygölün, ayna bulaqların gözəlliyinə biganə qalmaq mümkünmü? İnsan təbiətin qoynunda olanda bütün yorğunluğunu, dərd-qəmini unudur, dünyanı qayğısız, pak təsəwür edir.
        Təbiət həyat mənbəyidir. O bizə ilham verir, ruhumuzu oxşayır. Ana təbiət doğma Azərbaycanımızdan öz səxavətini əsirgəməmişdir. Yer üzündəki iqlim qurşaqlarının doqquzuna çox da böyük olmayan respublikamızın ərazisində rast gəlmək mümkündür. Bu da Azərbaycanda flora və faunanın rəngarəngliyinə səbəb olur. Heç təsadüfi deyildir ki, respublikamızda bir bölgənin təbiəti digər bölgənin təbiətindən xeyli dərəcədə fərqlənir.
        Azərbaycan dağlar ölkəsi kimi tanınır. Respublikamızın ərazisi Şimaldan Böyük Qafqaz, Qərbdən kiçik Qafqaz sıra dağları, Cənubdan isə Talış dağları ilə əhatə olunub. Ölkənin mərkəzi hissəsində Xəzər dənizinin şərq sahillərinədək uzanıb gedən Kür-Araz ovalığı yerləşir. Kür, Araz kimi çaylar, mülayim iqlim, bol günəş şüası respublikanın aran rayonlarını bütün ilboyu növbəli əkinçilik üçün əlverişli məkana çevirmişdir, əksinə dağlıq ərazilərdə maldarlıq əhalinin əsas məşğuliyyətidir.
        Lakin unutmaq olmaz ki, təbiətin səxavəti tükənməz deyildir. Gərək, təbiətə doğma münasibət bəsləyəsən, heyvanları, quşları, bitki örtüyünü təhlükələrdən qoruyasan. Təbiətin gözəlliyi həm də böyük məsuliyyət deməkdir.
        Bitki və heyvanat aləminin mühafizəsi məqsədilə respublikamızın ərazisində 12 dövlət qoruğu, 4 milli park və 16 yasaqlıq yaradılmışdır ki, onların da ümumi sahəsi 460 min hektardan çoxdur. Milli parklarda, yasaqlıqlarda insanların təsərrüfat fəaliyyəti xeyli dərəcədə məhdudlaşdırılır, qoruq ərazilərində isə belə fəaliyyət ümumiyyətlə, qadağan edilir, giriş-çıxış xüsusi icazə ilə həyata keçirilir. Buna görə də bu ərazilərdə flora və faunanın zənginləşməsinə, təbiətə dəyən ziyanın bərpasına hər cür imkan vardır.
        Respublikamızda ən iri təbiəti mühafizə zonalarından sayılan Qızılağac dövlət qoruğu 1929-cu ildə Xəzər dənizinin Muğan düzü ilə qovuşduğu ərazidə yaradılmışdır. Qoruqdakı qamışlıqlar, bataqlıqlar Avropadan, Asiyadan uçub gələn quşların qışlaması üçün əsl təbii sığınacaq rolunu oynayır. Burada ildə təxminən 10 milyonadək quş qışlayır.
        Respublikamızın Şirvan düzünün şərq hissəsində yaradılan Şirvan milli parkı əsasən ceyranlar məskəni kimi tanınır. Parkın ərazisində sevimli şairimiz S.Vurğunun sevə-sevə vəsf etdiyi təbiət gözəlinin - ceyranın nəsil artımı üçün əlverişli coğrafi mühit vardır. Böyük Qafqaz dağlannın cənub yamacında təşkil edilən Zaqatala dövlət qoruğunun isə həm florası, həm də faunası zəngindir. Qoruğun ərazisi sıx meşələrlə və çəmənliklərlə örtülüdür. Burada maral, köpkər, dağ kəli, cüyür, ayı, müxtəlif quşlar qorunur.
        Respublikamızın ərazisindəki ayrı-ayrı qoruqlar, milli parklar isə bilavasitə bitki örtüyünün, meşələrin qorunması məqsədilə yaradılmışdır. 1974-cü ildə yaradılan Bəsitçay dövlət qoruğunun ərazisində təxminən 2-3 min il yaşı olan çinar ağacları təbii halda qorunur. Təəssüf ki, bu qoruq ermənilərin işğal etdikləri ərazilərdə qalmışdır və bu səbəbdən də ona ciddi ziyan dəyib.
        Hirkan milli parkında isə dünya florasında nadir ağaclardan sayılan dəmirağac, şabalıdyarpaq palıd, azat, Lənkəran akasiyası, Hirkan şümşadı və başqa qiymətli ağaclar, kollar mühafızə edilir.
        Müxtəlif illərdə respublikamızın ərazisində yaradılan Göygöl, Türyançay, Pirqulu, Qarayazı dövlət qoruqlarında, Ordubad milli parkında, Qusar, Şirvan, Şəmkir, Ağgöl yasaqlıqlarında da təbiəti mühafizə tədbirləri həyata keçirilir, flora və faunamızın bir sıra nadir nümunələri qorunub saxlanılır.
        Bitki örtüyünün, heyvanlar aləminin mühafizəsi məqsədilə həyata keçirilən tədbirlər sevindirici olsa da, insan fəaliyyəti nəticəsində təbiətə dəyən ziyanın müqabilində çox azdır. Dünyada hər il aprelin 22-si Yer günü kimi qeyd olunur. Həmin gün insanlar onları əhatə edən ətraf aləm, hava, su, torpaq, bitkilər, heyvanlar barədə düşünürlər. Lakin çətin anlarımızda bizi qoynuna alan ana təbiət barədə ildə bir dəfə yox, hər gün, hər saat düşünməliyik."
"        Dil hər bir xalqın mənəvi sərvəti, qürur yeridir. Tarixin sınağından çıxıb cilalana-cilalana bu günümüzədək gəlib çatan Azərbaycan dili də bizim hər birimiz üçün ana laylası kimi əziz və müqəddəsdir.
        Bəli, «dil» və «ana» sözləri həmişə qoşa işlənir. Bu da təsadüfi deyildir. İnsan dünyaya göz açandan dil ananın südü, beşik başında oxuduğu laylaları, oxşamaları ilə onun canına, qanına hopur. Böyük şairimiz Nəbi Xəzri «Ana dili» şeirində yazır:
  Ana gözlərindən süzülən nur kimi,
Doldun ürəyimə sən gilə-gilə,
Hər kəlmən, hər sözün bəzənməyibmi
Mehriban ananın təbəssümüylə?!

        Elə dil açan körpənin ilk sözü də «ana» kəlməsi olur. Beləcə, sadə «ana» sözü ilə açılan dilimiz getdikcə zənginləşir və biz onun vasitəsilə dünyanı qavrayırıq, elm xəzinəsinə yiyələnir, eləcə də hisslərimizi, duyğularımızı, həyata baxışımızı ifadə edirik.
        Bütün dünyaya səpələnmiş azərbaycanlıların ana dili olan Azərbaycan dili qədim tarixə malikdir. Bu dil hələ Şah Ismayıl Xətayinin hakimiyyəti dövründə dövlət dili səviyyəsinə yüksəlmiş, ondan diplomatik hərbi-təlim dili kimi istifadə olunmuşdur. Sonralar Azərbaycan dilinə qarşı çox təcavüzlər olmuşdsr. Zaman-zaman bir etnos kimi xalqımızı tarix səhnəsşndən çıxarmağa çalışan düşmənlərmmiz ilk növbədə onun dilini məhv etməyə səy göstərmişlər. Fəqət buna nail ola bilməmişlər. Əcdadlarımız Azərbaycan dilini yad təsirlərdən qoruyua saxlamış, yaşatmış və ən şirin nəğmətək bizlərə ərməğan etmişlər. Təkcə belə bir faktı qeyd edək ki, keçmiş (sovet hakimiyyəti illərində ittifaqın daxilindəki bir çox respublikalann rəsmi dilli dövlət dili olmamışdır. Respublikamızda isə Azərbaycan dili Konstitusiyaya görə dövlət dili statusuna malik idi.
        Azərbaycan dili türk dilləri ailəsinin oğuz qrupuna daxildir. Bu gün dilimiz zəngin ifadə vasitələrinə, mükəmməl qrammatik quruluşa, kamil əlifoaya malik bir dil səviyyəsinə yüksəlmişdir. Bu dildə elmin, texnikanın müxtəlif sahələrinə aid saysız-hesabsız sanballı kitablar yazılmış, lüğətlər, ensiklopediyalar çap olunmuşdur.
        İlk növbədə nəğmətək şirinliyi, axıcılığı ilə fərqlənən Azərbaycan diündə ozan-aşıqlar «Kitabi-Dədə Qorqud», «Koroğlu» kimi eposlar qoşmuş, Həsənoğlu, Nəsimi, Şah Ismayıl Xətayi, Füzuli, Vidadi, M.F.Axundov, Sabir, H.Cavid, C.Cabbarlı, S.Vurğun, Şəhriyar və başqa dahi söz ustadları gözəl poeziya və nəsr nümunələri yaratmışlar. Həmçinin, dünya ədəbiyyatının ən yaxşı nümunələri də dilimizə tərcümə edilmişdir.
        Dili bəzən canlı orqanizmə bənzədirlər. Həqiqətən də, dilin daşıyıcıları varsa, deməli, o yaşayır, inkişaf edir. Bu cəhətdən bizim ana dilimizlə fəxr etməyə tam haqqımız var. Respublikamız müstəqillik qazandıqdan sonra Azərbaycan dilinə rəsmi dövlət dili statusu verilmişdir. Bununla da dilimizin qarşısında yeni inkişaf üfüqləri açılmışdır.
        Bundan başqa, Azərbaycan dilinin işlənmə coğrafiyası yalnız respublikamızın ərazisi ilə məhdudlaşmır. Vaxtilə böyük rus şairi M.Y.Lermontov yazırdı: «Avropada fransız dili olduğu kimi, Asiyada da Azərbaycan dilini bilmək zəruridir». Bu da onunla bağlıdır ki, dilimiz ta qədimdən şərq ölkələrində geniş yayılmış və ümumi ünsiyyət vasitəsi kimi işlənmişdir. Bu gün də Azərbaycan dilini bir sıra yaxın-uzaq xarici ölkələrdə başa düşür və sevirlər."
"        Hər bir dövlətin müstəqilliyini ifadə edən atributları mövcuddur. Bu baxımdan da Azərbaycan Respublikasının bayrağı, gerbi və himni Azərbaycan dövlətinin müstəqilliyini təcəssüm etdirən müqəddəs rəmzlərdir. Bu dövlət atributlarının aşılanması hər bir Azərbaycan vətəndaşında - yeniyetmə, gənc və yaşlılarda, cəmiyyətdə vətənpərvərlik ruhunun, vətənə sevgi və məhəbbət hisslərinin möhkəmləndirilməsinə xidmət edir.
        Dövlət atributlarının mahiyyət vö əhəmiyyətinin əhali arasında geniş təbliğ olunması, gənc nəslin Azərbaycanın bayrağına, gerbinə və himninə Mörmət ruhunda tərbiyə edilməsi vətəndaş cəmiyyətinin yaradılmasının mühüm amillərindən bitidir.
        Ümummilli liderimiz Heydər Əliyev Təhsil islahatı və dövlət rəmzlərinin öyrədilməsi məsələlərinə toxunaraq qeyd edirdi ki, məktəblərimizdə Azərbaycanın dövlət müstəqilliyinin, azadlığının mənası geniş tədris olunmalıdır. Bu çox əhəmiyyətlidir, çünki vətənpərvərlik hissləri insanlara uşaq vaxtından aşılanmalıdır.
        Mən hesab edirəm ki, məktəblərdə Azərbaycanın müstəqilliyinin atributları yaxşı təbliğ olunmalıdır. Mən bunları tək məktəblər üçün demirəm, bütün cəmiyyət üçün deyirəm. Ancaq cəmiyyətdə hər şey məktəbdən, təhsildən başlayır.
        Ümummilli liderimiz Heydər Əliyevin dövlət müstəqilliyimizin atributları, xüsusən də, dövlət rəmzləri ilə bağlı gördüyü sistemli ardıcıl, tarixi əhəmiyyətli işlərdir.
        Heydər Əliyev Azərbaycan Xalq Cümhuriyyəti tərəfindən əsası qoyulan, lakin axıra çatdırılması mümkün olmayan milli dövlət quruculuğuna hələ müstəqillik haqqında Konstitusiya Aktının qəbulundan xeyli əvvəl başlamışdır. Ulu öndər bu sahədə milli dövlətçilik tariximizə əvəzolunmaz səhifələr yazmışdır.
        17 noyabr 1990-cı il Azərbaycan dövlətçiliyinin, milli dövlət rəmzləri tariximizin dönüş nöqtələrindən biri kimi tarixi yaddaşımıza əbədi həkk olunub.
        Cümhuriyyətin 70 il əvvəl endirilmiş ay-ulduzlu üçrəngli milli bayrağı Naxçıvan Muxtar Respublikasının milli bayrağı kimi qəbul edilib və müqəddəsliyə yüksəldildi.
  Yenilməz dövləti təmsil edirsən,
igid ərənlərlə öndə gedirsən.
Düşmənin gözünü oyur, tökürsən,
Onlara verməyək macal, bayrağım!
Dalğalan bayrağım, ucal bayrağım!

        Azərbaycan Respublikasının rəmzlərindən biri də gerbdir. 1919-cu ilin noyabrında Azərbaycan Xalq Cümhuriyyətinin gerbinin təsviri üçün müsabiqə təyin edildi. Müsabiqəyə 1920-ci ilin mayın 30-da yekun vurulmalı idi, lakin həmin ilin 27 aprelində Azərbaycan işğal edildi.
        1990-cı il noyabrın 17-də Naxçıvan Muxtar Respublikasının Ali Məclisi Dövlət gerbi ilə bağlı məsələni müzakirə edərək Azərbaycan SSR Ali Soveti qarşısında Azərbaycanın Dövlət gerbinin hazırlanması üçün yeni müsabiqənin elan olunması haqqında vəsadət qaldırdı.
        Nəhayət, Azərbaycan Respublikasının Ali Soveti 1993-cü il yanvarın 19-da qəbul etdiyi Konsitusiya Qanunu ilə 1919 -1920-ci illərdə hazırlanmış Dövlət gerbi layihələrindən birini müəyyən dəyişikliklərlə Azərbaycan Respublikasının Dövlət gerbi kimi təsdiq etdi. Dövlət gerbi palıd budaqlarından və sünbüllərdən ibarət qövsün üzərində yerləşən şərq qalxanının təsvirindən ibarətdir. Qalxanın üstündə Azərbaycan Respublikasının Dövlət bayrağının rəngləri fonunda səkkizgüşəli ulduz, ulduzun mərkəzində alov təsviri vardır.
        1920-ci il yanvarın 30-da Azərbaycan Xalq Cümhuriyyətinin milli himninin hazırlanması haqqında qərar qəbul etdi və bu məqsədlə Xalq Maarif Nazirliyi tərəfindən müsabiqə elan edildi. Lakin Azərbaycan aprelin 28-də işğal edildi, milli himnimiz qəbul olunmadı.
        1992-ci il mayın 27-də parlament «Azərbaycan Respublikasının Dövlət himni haqqında qanun» qəbul etdi. Qanuna əsasən, 1919-cu ildə bəstəkar Üzeyir Hacıbəyov və şair Əhməd Cavad tərəfindən tərtib edilmiş «Azərbaycan marşı» Azərbaycan Respublikasının Dövlət himni kimi təsdiq edildi.
        Azərbaycanın Dövlət rəmzləri ölkəmizin müstəqilliyinin, suverenliyinin, onun yenilməzliyinin təcəssümüdür."
"        Lakin ana öz övladına yalnız həyat vermir, həm də min bir çətinliyə qatlaşaraq onu böyüdür. Övladı boya-başa çatanadək ananın çəkdiyi əzabəziyyəti heç nə ilə müqayisə etmək mümkün deyil. Beşik başında keşik çəkib səhəri gözlərində açan da, biz çətinliyə düşəndə şam kimi əriyən də, böyüdükcə boyumuza baxıb qürrələnən də anadır. Ana təbiətcə zərif məxluq olsa da, mən onu öz balası yolunda göstərdiyi fədakarlıqlara görə qartala bənzədərdim. Həmişə məğrur, qorxmaz, həmişə yüksəklikdə uçan qartala. O, övladını təhlükələrdən qartal şücaəti ilə qorumağa hazırdır, hətta lazım gəlsə, düşmən üstünə şığımaqdan belə çəkinməz.
        Hər birimizin gələcək həyat yolunun müəyyənləşməsində də ananın rolu əvəzsizdir. Biz ilk tərbiyəni ondan alırıq. Anamın şəxsi nümunəsi, verdiyi öyüd-nəsihətlər dünyagörüşümüzün formalaşmasında mühüm rol oynayır.
        Mənim anam müəllimədir. O, öz peşəsini ürəkdən sevir və həyatda çox intizamlıdır. Mən ona fədakarlıq simvolu kimi baxıram. Onun daxilində sanki tükənməz enerji mənbəyi var - heç vaxt yorulmur, heç vaxt heç kimə laqeyd qalmır, hamıya tükənməz məhəbbətlə qayğı göstərir. Evdə kim hansı bir çətinliklə üzləşirsə, dərhal anama üz tutur. O isə köməyini övladlarının heç birindən əsirgəmir. Anamın ən böyük arzusu övladlarını xoşbəxt görrnək, bizi sağlam böyütmək və vətənpərvər ruhda tərbiyə etməkdir. O bizə elmin sirlərinə mükəmməl yiyələnməyi və həyatda fəal mövqe tutmağı tövsiyə edir.
        Mən anam barəsində tez-tez fikirləşirəm. Hər dəfə onun mehriban, nurlu çöhrəsini gözlərim önündə canlandıranda gələcəyə daha nikbin nəzərlərlə baxıram. Eyni zamanda anamın qarşısında borcumu da yaddan çıxarmıram. Öz-özümü sorğu-suala tuturam: mən anamı necə sevindirə, necə xoşbəxt edə bilərəm? Bəzən xəyal məni uzaqlara apanr, könlümdən anama dünyada ən bahalı hədiyyə almaq, onu bütün işlərdən azad etmək istəyi keçir. Bir dəfə arzumu anamın özünə də bildirdim. Onun sifətinin necə işıqlandığını hiss etdim, dodaqlarında təbəssüm oyandı. Nəvazişli əlləri ilə başıma sığal çəkib dedi: - mənim bahalı hədiyyəyə ehtiyacım yoxdur. Ana üçün ən böyük hədiyyə övladının düzgün yol tutması, tərbiyəli olması, dərslərini yaxşı oxuması, müəllimlərinin hörmətini qazanmasıdır.
        Anamın bu sözləri qulaqlarımda həmişəlik həkk olunub. Buna görə də dərslərimə səylə hazırlaşıram. Hər dəfə dərslərimdən «əla» qiymət alanda bunu anam üçün ən yaxşı hədiyyə sanıram."
"Cahanda yox elə bir qüwə baş əyim ona mən,
Fəqət nə güclü, zəif bir vücud var, yahu,
Ki, hazıram yıxılıb xaki-payinə hər gün,
Öpüm ayağım içi ilə. Kimdir o? Nədir o?

        Böyük şair-dramaturq Cəfər Cabbarlının hər gün səcdə qılıb ayağından öpməyi özünə fəxarət sandığı varlıq anadır.
        Ana! Hər dəfə bu sözü tələffüz edəndə sonsuz qürur duyuram, qəlbim fərəhdən genişlənir. Bu, sadə bir söz olsa da, məna tutumu çox zəngindir. Bu sözlə Yer üzündə ən mehriban və munis, ən böyük və əzəmətli varlıq olan anamıza xitab edirik.
        Məşhur şairlər, filosoflar ana haqqında bir-birindən gözəl təşbehlər işlətmişlər. Anaların şərəfinə çoxlu şeirlər yazılıb, mahnılar bəstələnib. «Ana qəlbi möcüzələr xəzinəsidir», «Ananın məsuliyyəti böyük, vəzifəsi müqəddəsdir», «Analar böyük vəzifələrini yerinə yetirdikdə heç bir əvəz almaq fikrində olmurlar»...
        Ancaq bu ifadələrdən hər biri nə qədər gözəl səslənsə də, onlardan hər birinin məna yükü nə qədər dərin olsa da, ananın əzəmətini, ucalığını, həyatımızdakı rolunu bütün dolğunluğu ilə tam əks etdirmir. Ana əlçatmaz zirvədə dayanır. Böyük Azərbaycan yazıçısı M.S.Ordubadi bunun təsdiqi kimi yazmışdır: «Ana! Dünyada sənin müqəddəsliyini təyin edə biləcək heç bir ölçü yoxdur, sənin əzəmətini təsvir edə biləcək hələ heç bir kitab yazılmayıb». Biz ananı - «Ana Vətən» deyib havasını udduğumuz, çörəyini yediyimiz, üstündə gəzdiyimiz Vətənə, «Ana dilim» deyib ruhumuzun ifadəsi, varlığımızın təsdiqi olan doğma dilimizə bərabər tuturuq. Bir də ana uca Tanrı ilə müqayisə olunur. «Ana haqqı - Tanrı haqqı» deyib müdriklər. Tanrı yeri-göyü yoxdan xəlq edib, bəşər övladı isə ana bətnindən dünyaya göz açır. Bir mahnıda səsləndiyi kimi:"
"Azərbaycan, sənsən mənim,
Ülviyyətim, şan-şöhrətim,
Adın mənim öz adımdır,
Sənsiz mənim nə qiymətim?

        Xalq şairi B.Vahabzadənin «Azərbaycan» şeirindən götürdüyümüz bu misralar hər birimizin ana yurdumuz Azərbaycanla bağlı qəlb arzularımızı, duyğularımızı ifadə edir. Biz bütün varlığımızla doğma Vətənimizə bağlıyıq, onun şöhrətini öz şöhrətimiz sanırıq, Vətən varsa, biz də varıq, deyirik.
        Rusiya, Türkiyə, Iran, Gürcüstan, Ermənistan kimi ölkələrin qonşuluğunda yerləşən Azərbaycanın şərq sərhədlərini Xəzər dənizi yuyur. Yurdumuzun geniş çölləri, bərəkətli düzləri, vüqarlı dağları var. Azərbaycan şimaldan Böyük Qafqaz, qərbdən Kiçik Qafqaz, cənubdan Talış dağları ilə əhatə olunub. Ölkəmizin mərkəzi hissəsini isə Xəzər dənizinədək Kür-Araz ovalığı tutur.
        Təbiət ana yurdumuzdan sanki heç bir gözəlliyini, heç bir sərvətini əsirgəməyib. Mövcud olan on bir iqlim qurşağından doqquzuna respublikamızın ərazisində rast gəlmək mümkündür. Buna görə də ana yurdumuzun flora və faunası çox rəngarəng və zəngindir. Ölkənin ərazisində təşkil olunan Qızılağac, Zaqatala, Göygöl, Pirqulu, Qarayazı kimi dövlət qoruqlarında, Şirvan, Ordubad milli parklarında, Qusar, Şəmkir, Ağgöl, Şirvan yasaqlıqlarında nadir bitki, ağac, heyvan, quş növlərinə rast gəlmək mümkündür. Alimlərin tədqiqatları nəticəsində məlum olmuşdur ki, Azərbaycanda 4100-dən çox bitki növü var, burada 97 növ meməli heyvan, 346 növ quş, 95 növ balıq məskən salmışdır. Kür, Araz, Tərtər, Samur kimi çaylar ana yurdumuzun müxtəlif ərazilərindən keçərək torpağa can verir. Bu çaylar boyunca əkinçilik geniş yayılıb. Respublikanın ayrı-ayrı ərazilərində pambıq, düyü, çay becərilir, bol tərəvəz, meyvə yetişdirilir.
        Ana yurdumuzun əsas təbii sərvəti neftdir. Artıq neçə onillikdir ki, Abşeron yarımadasında, Kür-Araz ovalığında, Xəzər dənizində «qara qızıl» hasil edilir, Azərbaycan dünyada sənaye üsulu ilə neft çıxaran ilk ölkədir. Neftçilərimiz 1949-cu ildə şıltaq Xəzəri ram edərək onun qoynunda estakadalar üzərində «Neft Daşları» kimi məşhurlaşan şəhər salmışlar. Bununla da dünyada açıq dənizdə neft hasilatının əsası qoyulmuşdur. Müasir dövrdə isə xarici şirkətlərlə birlikdə Xəzərin daha dərin qatlarından neft hasil edilir. Neftdən başqa, respublikamızın ərazisində qızıl, zəngin dəmir fılizi yataqları vardır. Azərbaycanın müalicə əhəmiyyətli suları da çox məşhurdur.
        Ana yurdumuzun paytaxtı Bakı şəhəridir. Bakını çox haqlı olaraq qədim və həmişəcavan şəhər adlandırırlar. Içərişəhər, qala divarları, möhtəşəm Qız qalası, Şirvanşahlar sarayı qədim Bakının rəmzləridir. Sonralar şəhər böyüyərək öz sərhədlərini qala divarlarından kənarda genişləndirməyə başlamışdır. Bir-birindən gözəl, geniş küçələr, prospektlər, yeni yaşayış massivləri, metro, müasir «göydələnlər», yaşıllıq sahələri şəhərimizin bugünkü inkişafından xəbər verir.
        Azərbaycanın ikinci böyük şəhəri Gəncədir. Şəhər Gəncəçayın yaşıl sahilləri boyunca salınıb. Təməli V-VI əsrlərdə qoyulan Gəncədə müxtəlif dövrlərdə yaradılan İmamzadə kompleksi, Cümə məscidi, «Çiçək hamam», karvansara kimi gözəl memarlıq abidələri bura gələnləri heyran qoyur. Bundan başqa, ana yurdumuzun Sumqayıt, Naxçıvan, Şəki, Mingəçevir, Daşkəsən kimi başqa iri şəhərləri də vardır.
        Ana yurdum Azərbaycan kəşməkəşli tarix yaşayıb, burada zaman-zaman zəngin mədəniyyət formalasıb. N.Gəncəvi, M.Füzuli, M.Şəhriyar, H.Cavid, S.Vurğun misilsiz söz inciləri yaradaraq yurdun şöhrətini bütün dünyaya yayıblar. Babək, Cavanşir, Tomris, Qaçaq Nəbi, Koroğlu məmləkətin hər daşını, hər qayasını bir qeyrət qalasına çevirmiş, yurdumuza uzanan xain əlləri kəsmişlər. Onların əməlləri bugünkü nəsil üçün əməkdir. 1990-cı ildə baş verən qanlı 20 Yanvar faciəsində, Qarabağ müharibəsində yurdun azadlığı, torpaqlarımızın bütövlüyü uğrunda canlarından keçən şəhidlər əcdadlarımızın qəhrəmanlıq ənənələrinin yaşadığını təsdiqlədi.
        Biz doğma Vətənimizin gözəllikləri, bol sərvəti, zəngin tarixi keçmişi ilə qürur hissi keçirir və ana yurdumuza xoş niyyətlə gələn hər kəsə xalqımıza xas olan qonaqpərvərliklə «Xoş gəlmişsiniz!» deyirik."
"        Dünyanı bürüyən müharibələr - bəşəriyyətin ən böyük bədbəxtçiliyidir. Kimlər törədir bunları? Minlərlə insanların qırılmasına və məhv edilməsinə kimlər əmr verir? Əlbəttə ki, bəzi çirkin işlərə qulluq edən siyasətçilər.
        Mənə çox ağrılı gəlir, nəyə görə müharibəni elan edənlər arxada kef çəkirlər, hələ həyatları qabaqda olan gənc oğlanlar və qızlar isə bomba altında məhv olurlar. Lakin mən ümid edirəm ki, nə vaxtsa insanlar, qan tökmədən münaqişələri sülh yolu ilə həll etməyi öyrənəcəklər. Mən fikirləşirəm ki, nə vaxtsa insanlar yavaş-yavaş dərk edib, deyəcəklər ki, bizə vuruşmaq və nəyi isə bölmək nəyə lazımdır. Biz ki, bir planetdə yaşayırıq, biz bir yerin övladlarıyıq. Axı, səadət və xoşbəxtçilik hansısa bir qisim insanlar üçün nəzərdə tutulmamışdır. Hər bir insanın, xalqın və millətin, yaşamaq və yaratmaq hüququ vardır. Hər bir insan bu haqda düşünməli və lazımi nəticə çıxarmalıdır. Hər bir insan dünyada sülhün bərqərar olması üçün zərrə qədər olsa da töhfəsini verməlidir. Mən ürəkdən ümid edirəm ki, dünyada sülhün bərqərar edilməsinə və insanların xoşbəxtliyi yolunda mən də öz töhfəmi verəcəyəm.
        Əlbəttə bunlar hamısı hələ ki, uşaq təxəyyülü adlandırıla bilən xəyaldır, lakin əgər hər kəsin bunlan xəyal etməsi özü, artıq yer üzərində əminamanlığın, yeni bir həyatın başlanğıcının bünövrəsi qoyulması deməkdir.
        Əlbəttə bunlarla mənim arzulanm, xəyallarım bitmir. Mənim bunlardan başqa müqəddəs bir arzum var. Mən öz vətənim Azərbaycan üçün, bütövlükdə xoşbəxtlik arzu edirəm. Bura mənim doğulub boya-başa çatdığım, çox sevdiyim vətənimdir. Mən çox arzu edirəm ki, Qarabağ münaqişəsi tez və sülh yolu ilə həll edilsin. Biz bu problemin bir sual olaraq açıq qaldığı dövrdə - müvəqqəti sülh dövründə yaşayırıq və hər şeyin yaxşı olacağına ümid edirik. Mən ümid edirəm ki, hər bir qaçqın öz evinə, torpağına qayıdacaq. O zaman ellər-obalar yenidən çiçəklənəcək və insanlarin ürəyi sevinc və fərəhlə dolacaqdır.
        Bəli xəyal və arzular gizlidir, ancaq heç də həmişə gerçəkləşmir. Mən gələcəyə baxıb deyə bilmərəm ki, orada nələr baş verəcək. Lakin digər adamların taleləri mənim gözümün qarşısındadır, yəni nələr arzulayırdılar və nələrə nail oldular. Buna görə də özüm-özümə vədə verirəm, söz verirəm ki, mənim bütün arzularım reallaşmasına görə Allaha dua edib, əlimdən gələni əsirgəməyəcəm."
"        Doğma ölkəyə sevgi - ətrafımızdakı hər şeyə, nəfəs aldığımız havaya, bizi əhatə edən gözəl insanlara sevgidir. Mən Bakıda doğulub böyümüşəm, buna görə də mənim yaşadığım şəhər və respublika, mənim üçün çox qiymətlidir. Mümkün deyil ki, uşaqlıqda böyüdüyün və qalan ömrünü yaşayacağın doğma ölkəni sevməyəsən.
        Mən öz ölkəmi mavi Xəzəri ilə, ağbaşlı Kəpəz zirvəsi, incə, zümrüd Araz vadisi ilə, hüdudsuz düzənlikləri, eninə uzanan həmişə yaşıl meşələri, bol balıqlı iti axan çayları, ən gözəli mirvari gözlü Göygöl olan mavi gölləri ilə birlikdə sevirəm. Bu əsrarəngiz diyara Yer kürəsinin bütün iqlim qurşaqlan - subtropik meşələrdən tutmuş daimi qar və buzlaqlara qədər hamısı var. Təbiət öz nemətlərini bu torpağa əsirgəmədən vermişdir. Azərbaycanın ən böyük sərvəti onun torpaqlarının təkində yerləşmişdir. Bu barədə qədim yunan coğrafiyaçısı Strabon belə yazmışdır. Bu, torpağın təkindəki gizli quyu anbarlarda daldalanmış, özünügizlətmiş ecazkar qaynar yağ - neft idi. Bu günlərdə Bakının neft mədənləri bütün dünyada məşhurdur. Azərbaycan nefti emal edilərək ondan dərmandan tutmuş benzinə qədər yüzlərlə qiymətli məhsul alınır. Yəqin ki, torpağının təkində yanan qaynar yağ - neft olduğuna və şölələnib yandığına görə Azərbaycanı qədimdən bəri Odlar yurdu adlandırmışlar.
        Bəlkə də ola bilər ki, ona görə odlar yurdu adlandırmışlar ki, bu ölkədə il boyu parlaq günəş şəfəqləri olur. Bəlkə də ona görə ki, burada yaşayan xalqın əməksevərliyi, qonaqpərvərliyi, zəkalılığı və istiqanlılığına görə bu torpağı «Odlar yurdu» adlandırmışlar.
        Azərbaycan xalqının tarixi onun azadlıq və xoşbəxtlik uğrunda mübarizəsinin tarixidir. Bu xalqın mübarizəsi, qəhrəmanlığı barədə Nizami, Füzuli, Nəsimi və Vaqif kimi məşhur yazarlarımız öz əsərlərində geniş bəhs etmişlər. Humanist Azərbaycan poeziyasının kökündə qüdrətli şəxsiyyət Nizaminin yaradıcılığı dayanır. Azərbaycan yazarlarının əsərləri onlarla, yüzlərlə xarici dilə tərcümə edilir. Nyu-Yorkun, Parisin, Filodelfiyanın konsert zallarında Üzeyir Hacıbəyovun, Qara Qarayevin musiqisi səsləndirilir.
        Azərbaycan mahnılarının ən yaxşı ifaçıları Yer kürəsinin hər yerində tanınırlar. Azərbaycan müğənniləri İtaliyada, Türkiyədə, Norveçdə və dünyanın bir çox başqa ölkələrində alqışlanmışlar. Azərbaycan rəssamlarının ən yaxşı rəsm əsərləri dünyanın bir çox beynəlxalq sərgilərində nüfuzlu mükafatlarına layiq görülmüşlər. Ana vətən gözəldir!
        Heyranedici dəbdəbəli arxitektura abidələri öz gözəlliyi ilə adamı heyrətə salır. Memarlıq möcüzələrini yaradan qədim Abşeron ustalarının əlində, daş əsas tikinti vasitəsi olmuşdur. Bu möcüzələrdən biri də Şirvanşahlar saray kompleksidir. Köhnə Bakının ən gözəl və möhtəşəm memarlıq abidəsi, əsrlər boyu davam gətirmiş - Qız qalasıdır. Atəşpərəstlik məbədi, Ramanıda və Mərdəkanda qüllə, tək gözətçi məntəqələri, həm də möhkəm müdafiə dayaqları idi. Bizim müasirlərimiz, Qobustan qaya rəsmlərindəki yazıları bir neçə min il əvvələ aid edirlər. Şəki ustaları divar və taxta oyma naxışları ilə öz adlarını qızıl yazılarla əbədiləşmişlər. Bakıda və Nizami muzeyi, Elmlər Akademiyası, Opera və balet teatrı, Azərbaycan xalçaçılıq muzeyi və digər çoxlu yeni binalar da inşa edilib. Bakı buxtası boyunca bir neçə kilometr uzanan sahilyanı Milli park doğma paytaxtımızın digər görməli yerlərindəndir. Onun yaşıllıq və fontanları, orada dincələn minlərlə insanı bərk istilərdən qoruyur. Hündür təpəliyi örtən dağüstü parkdan baxanda Bakı buxtası və bütün şəhərin canlı mənzərəsi görünür. Bakı ən gözəl şəhərlərdən biri kimi, inkişaf edir və şəhərdə yeni tikililər inşa edilir. Yeni tikililər, əvvəlki Bakının sərhədlərini çoxdan aşıb və köhnə məhəllələrin görünüşünü tanınmaz hala gətirib. Yeni tikililərə, kafelərə, maqazinlərə, mehmanxanalara, kinoteatr və saysız fontanlara baxanda Azərbaycan xalqının rahatlığı üçün nələr edildiyinə bir daha əmin olursan. İbrətamiz keçmişinə diqqət yetirəndə, şan-şərəfli bu gününə və gələcəyinə baxanda Azərbaycanı sevməyə bilməzsən. Mən öz ölkəmi qiymətləndirirəm və onunla fəxr edirəm. ö z ölkəm haqqında danışanda mən sevinc, yüksəklərə qalxma, fəxr hissi keçirirəm və böyüyəndə çalışacağam ki, doğma sevimli Azərbaycanın gələcəyi və çiçəklənməsi üçün nəsə edim."
"        Bir oğlan haqqında inşa yazıram, o, çoxdan oxuduğum kitabın qəhrəmanıdır. Onun adı Həsəndir. O adi bir oğlan idi və hamı kimi məktəbə gedirdi. O, digər uşaqlardan heç bir şeylə fərqlənmirdi. Lakin o, qəlbən başqa uşaqlar kimi deyildi.
        Bir dəfə Həsənin atası ona balaca bıçaq bağışlamışdı. Hədiyyə olunan bıçaq - cib bıçağı idi. Elə növ bıçaq idi ki, beləsini Həsən çoxdan arzulayırdı. Bıçağın dəstəyi gümüşü rəngdə və firuzəyi ilan formasında idi.
        Bıçaq üçdilli idi, hər bir tiyə yaxşıca itilənmiş idi və gün şüalarını qəşəng əks etdirirdi. Həsənin sevincinin həddi-hüdudu yox idi. Çünki, belə bir bıçaq heç kimdə yox idi.
        Bir dəfə Həsən bıcağı məktəbə gətirdi və uşaqlara göstərdi. Onlar heyrətdən donub qaldılar. Hamı belə bir bıcağın özündə olmasını istədi. Uşaqlar Həsəni nə qədər dilə tutsalar da, bıçağın müqabilində nələr təklif etsələr də Həsən razı olmadı və dedi ki, atamın hədiyyəsindən heç vaxt ayrılmaram. Heç belə qəşəng bıçaqdan ayrılmaqmı olar?
        Həsən «heç vaxt» sözünü deyərkən səhvə yol verdi, çünki o, bilmirdi və bilə bilməzdi ki, sabah nə baş verəcək. Baxın görün, nə baş verdi.
        Həsən həmişəki kimi məktəbə gəldi. Gün, adi günlərdə olduğu kimi keçirdi, bircə balaca quş əhvalatı olmasaydı.
        Balaca və əziyyət verilmiş quşu məktəbə dələduz Fərhad gətirmişdi. O, quşun ayağına nazik ip bağlamış və arabir ipi çəkir, quş isə qalxıb-düşürdü. Fərhad anlamırdı ki, balaca quş onun kimi bir canlıdır. Qəddar uşağın əlində balaca quş oyuncağa çevrilmişdi.
        Bu səhnəni gördükdə Həsənin ürəyi dözmədi. O, dərhal Fərhada yaxınlaşdı, dedi:
        - Axı, bu yazıq quş sənə nə edib? Ona niyə əziyyət verirsən?
        - Sən fikir eləmə, bu sadəcə bir quşdur! - deyə Fərhad şən halda onu cavablandırdı.
        - Quş da bir canlıdır, - Həsən ciddi formada ona dedi. Onun şənlənməyə qətiyyən halı yox idi. Buna görə də, zülmkarın əlindən quşu xilas etmək üçün, ona öz sevimli bıçağını təklif etdi. Fərhad Həsənin bu əməlindən çox təəccübləndi. O, gözünə inana bilmirdi ki, bir balaca quşun əvəzinə belə gözəl bıcağa sahib olmaq mümkündür. Həsənin etdiyi bu əməli, Fərhad səviyyəsində olan adam heç vaxt başa düzməzdi.
        Qar quşu Həsənin əlinə keçən kimi rahatçılıq tapdı. Həsən onu evə gətirdi. Balaca quş ac idi, Həsən onu yedizdirdi. O, belə qərara gəldi daha yaxşı olar ki, qar quşu azadlıqda yaşasın. Fikrini qətiləşdirən Həsən, onu pəncərədən çölə buraxdı. Qar quşu dərhal uçdu. O, bir budaqda oturaraq, oradan müəyyən bir müddət öz xilaskarına tamaşa edirdi, sanki onu baxışı ilə yola salırdı.
        Həsən əmin idi ki, düz addım atıb. Mən də onun bu əməlini dəstəkləyirəm. Qoy dünyada belə insanların sayı çox olsun. Gəlin, heyvanları sevək və onlara qayğı göstərək."
"        Mənim atam nəyisə düzəltməyi çox sevir. Mənim kitab masamı o, mənə düzəltmişdir, masa çox rahat və qəşəngdir, ev tapşırıqlarımı mən onun arxasında edirəm. Mən tez-tez atama ustalıq etməkdə köməklik edirəm və bəzən də qıraqdan durub onun necə işləməsini izləyirəm. O işləyərkən onun üzü müəyyən qədər başqa forma alır: ciddiləşir və məsuliyyətlilik hiss olunur. Iş vaxtı bir şeyə diqqətlə baxdığı zaman o, gözlərini azca qıyır və gözlərinin ətrafında xırda-xırda qırışlar əmələ gəlir. Atam işin nəticəsindən narazı qaldığı zaman, bərkdən ah çəkir, kiçik donqarlı burnunun ucunu bir balaca yuxarı çəkərək, saçlarını alın tərəfdən əli ilə aşağıdan yuxarıya doğru çəkir.
        İşin nəticəsindən razı olduqda isə onun gözləri bərq vurur və xoş təbəssüm onun çöhrəsini bürüyür, ağappaq dişləri görsənir. O yavaşca qulağının dibini qaşıyaraq bizə müraciət edərək deyir ki, biz sənətkarlıq dühasıyıq."
"        Mənim ana dilim! Bu, o dildir ki, analarımız bizə beşik başında həyatın ən həzin simfoniyası olan laylanı bu dildə demişdir, bu, o dildir ki, Füzuli eşqi, Nəsimi dözümü, Vurğun şirinliyi, Üzeyir dünyası bu dildə ifadə olunmuş, zaman-zaman qanımıza, canımıza hopmuşdur.
        Ana dili bizim müqəddəs sərvətimiz, anamızın dilidir. Ana dili ömrümüzə məna verən, onu gözəlləşdirən əxlaq dərsliyidir. Ana dili adicə bir ifadə deyil, ürəklərə hərarət gətirən, insanı öz keçmişinə bağlayan, gələcəyə səsləyən mənəvi xəzinədir. Ana dili bizim kökümüz, milli mədəniyyətimiz, milli əxlaqımızdır.
        Dilsiz insan susuz səhralara bənzər. İnsan hələ körpə ikən dilin vasitəsi ilə ana laylasındakı doğmalığı duyur, hiss edir, eşitdiyi nağıllardakı hər sözün, hər ifadənin necə səsləndiyini öyrənməyə cəhd edir.
        Mənim ana dilim Azərbaycan dilidir, üzərində boy atıb böyüdüyüm Vətənimin dilidir, Azərbaycan Respublikasının dövlət dilidir.
        Azərbaycan dili həm qüdrətli və gözəl, həm də mənalı və şirin dildir. Bu dil ən mürəkkəb fikirləri ifadə etməyə, ən obrazlı epidozları çatdırmağa qadir bir dildir.
  Səni şəfəq bildim bu cahanda mən,
Bəzən şimşək olub qəzəblə çaxdın.
ilk dəfə dünyaya göz açanda mən,
Qəlbimə günəşin özüylə axdın.

        Azərbaycan dili Azərbaycan xalqının varlığıdır. Min ildən artıq tarixi olan bu dildə nə qədər gözəl əsərlər yaranmış, nə qədər hikmətli fikirlər söylənmişdir. Azərbaycan dili ecazkar bir dildir. Azərbaycan dili haqqında yazıçı Mirzə Ibrahimovun fikri çox maraqlıdır. O yazır: «Azərbaycan dili qanadlı xəyalları, coşqun ehtirasları, dərin fikirləri ifadə edə bilir. Eyni zamanda bu dil gözəldir, cazibədardır, şeirlə, ahənglə, musiqi ilə doludur».
        İnsan həyatında dil qədər lazımlı, dil qədər ecazkar bir şey yoxdur. Çünki məhz dilin köməyi ilə biliklərə yiyələnir, onun vasitəsi ilə öz sevinc və arzularımızı, sevgi və məhəbbətimizi, qəzəb və nifrətimizi bildiririk.
        Azərbaycan dili əsrlər boyu inkişaf edərək zamanlardan süzülə-süzülə gəlmiş, kamil bir dilə çevrilmişdir. Bu incə və lətafətli dil bütün dövrlərdə öz gözəlliyi və şirinliyi ilə dünya dillərinə meydan oxumuşdur. Bir çox tanınmış sənətkarlar bu dilin gözəlliyini duyaraq onu öyrənmək həvəsində olmuşlar. Böyük rus şairi M.Y.Lermontov Qafqazda olarkən dostu S.A.Rayevskiyə yazırdı ki, Avropada fransız dilini bilmək nə qədər vacibdirsə, Qafqazda da Azərbaycan dilini bilmək o qədər zəruridir.
        Azərbaycan dili bizim varlığımız və sərvətimizdir. Onun saflığını və müqəddəsliyini qorumaq, yad təsirlərdən qurtarmaq bizim borcumuzdur. Mən Azərbaycan ölkəsində yaşayıb Azərbaycan dilində danışdığıma görə fəxr edir və yazımı görkəmli şairimiz Nəbi Xəzrinin şeirindən götürülmüş bir bəndlə bitirmək istəyirəm:
  Ucalır bağçada bülbülün səsi,
Çay susur, əsməyir çəməndə yel də.
Nə qədər doğmadır onun nəğməsi
Bülbül də elə bil ötür bu dildə."
"        Ulu öndərimiz Azərbaycan gənclərinə xitabiən deyirdi ki, sizin qarşınızda çox böyük vəzifələr durur,qarşınızda çox böyük yol var, yol hamar deyil, asfalt deyil, yol uzun yoldur, cürbəcür maneələrlə bağlı olan yoldur, o yolu hər biriniz keçməlisiniz. Bu yol müstəqil Azərbaycanın gələcəyi yoludur. Heydər Əliyev hər bir Azərbaycan gəncinin həyat yolunu müstəqil Azərbaycan Respublikasının gələcək yolu kimi qəbul etməli olduğunu daima vurğulayırdı.
        Ulu öndərimiz qeyd edirdi ki, hər bir gəncimiz öz həyatını qurarkən, özünü həyatda fəaliyyətə hazırlayarkən və fəaliyyətə başlayıb onu davam etdirərkən özü haqqında da düşünməlidir, ailəsi haqqında da düşünməlidir. Ancaq hər şeydən çox, hər şeydən artıq müstəqil Azərbaycanın bu günü, gələcəyi haqqında düşünməlidir. Mərhum prezidentimiz gənclərin aparıcı qüwə olduğunu vurğulayaraq qeyd edirdi ki, bu sizin vəzifənizdir və güman edirəm ki, hər bir Azərbaycan gənci cəmiyyətdə, vətəndə, ölkədə öz vəzifəsini layiqincə yerinə yetirməyə çalışmalıdır.
        Hər bir gənc vətənpərvər olmalıdır, vətənpərvərlik böyük bir məfhumdur. Qeyd etmək lazımdır ki, vətənpərvərlik məfhumu özündə bütün yüksək insani keyfiyyətləri əks etdirir. Belə ki, vətənpərvər olan şəxs vətənini sevən, ona sadiq, torpağına, millətinə bağlı olan, bütün mənəvi sərvətlərə malik hərtərəfli şəxsdir.
        Hər bir gənc Azərbaycanın müstəqil gələcəyini təmin etmək üçün vətəni sevməlidir, ölkəni, torpağı, xalqımızı, dilimizi, dinimizi, milli ənənələrimizi sevməlidir.
        Gənclərin qarşısında duran vəzifələrin böyüklüyünü vurğulayaq Ulu öndərimiz qeyd edirdi ki, gərək gənclərimiz həyatımızın bu çətinliklərinə baxmayaraq, təhsillənsinlər. Gənclər müstəqil bilik almalıdırlar. Təhsillənməlidirlər. Onlar xalqımızın milli ənənələri, milli- mənəvi dəyərləri əsasında tərbiyələnməlidirlər.
        Bu gün müstəqil respublikamız Azərbaycan çox çətin dövr yaşayır. Ölkəmizdə ölkədaxili siyasət və quruculuq işləri layiqincə aparılır. Elmimiz, təhsilimiz və səhiyyəmiz ölkə başçısı tərəfindən diqqət mərkəzindədir. Xarici siyasətdə də davamlı işlər görülür, lakin Azəribaycanımızın Qarabağ kimi böyük bir dərdi, yarası vardır. Torpaqlarımızın 20% -dən çoxu işğal altındadır, milyondan çox insanlarımız doğma elindən, obasından didərgin salınmışdır. Bu gün Azərbaycan vətəndaşının üzərində böyük yük vardır. işğal altında olan torpaqlarımızın, əsirlikdə olan ana-bacılarımızın qurtuluşu Azərbaycan gənclərinin əlindədir. Bu mərd, qeyrətli gənclərimiz Ali Baş Komandanımızın səyi ilə darda olan torpaqlarımızı, əsirlərimizi xilas edəcəklər. Qarabağ torpağı düşmən tapdağı altında qalmayacaq! Bu nida hər bir Azərbaycanlının qəlbinin sədasıdır.
        Torpaqlarımızın düşmən tapdaqlarından azad olunması üçün Azərbaycan xalqına düşünən beyinlər, qüvvətli ordu, qeyrətli Ali Baş Komandan lazımdır. Bütün bunlar azdır. Bu gün Qarabağın sülh yolu ilə azad olunması üçün dövlətimiz hər cür danışıqlara getməyə razıdır lakin təcavüzkar ermənilər hər vasitə ilə sülh danışıqlarından yayınmağa, onu yubatmağa çalışırlar.
        BMT-nin çıxardığı qətnamələri yerinə yetirməkdən yayınırlar. Ermənilərin tutduğu belə qeyri-ciddi mövqeyin sonu yoxdur. Sülh danışıqları baş tutmayacağı təqdirdə xalqımız bir nəfər kimi səfərbər olub torpaqlarımızı mənfur erməni tapdağından azad etməyə hazırdır. illərlə davam edən bu haqsız savaşda millətimiz minlərlə oğul və qızlarını vətən uğrunda qurban verdi. Mübarizlər, Fəridlər, Salatınlar, Gültəkinlər, Samirlər, llqarlar, Əhmədlər və bir çox oğul və qızlarımız qartal kimi düşmən üzərinə şığıdılar.
        Bu gün düşməni torpağımızdan rədd etmək üçün qüdrətli ordumuz, müasir hərbi texnikamız var. Ölkəmizin iqdisadi qüdrəti artdıqca ordumuz da güclənir. Ordumuza büdcədən ayrılan vəsait də ilbəil artır. Ordumuza yaxşı təlim keçmiş, qüvvətli, savadlı gənc kadrlar cəlb olunur.
        Dünya miqyasında Azərbaycanın öz sözünü deməsi, beynəlxalq miqyasda onun haqq mövqeyinin dəstəklənməsi, insanlarda düşmənə nifrətin artması göstərir ki, Qarabağ torpağı düşmən tapdağından azad olunacaq. Yüksək intellektə malik, təhsilli, qeyrətli, vətənə sədaqətli, millətini sevən gənclərimiz Azərbaycanı dünyanın ən inkişaf etmiş demokratik dövlətlərindən birinə çevirmək uğrunda mübarizələrini əsirgəməyəcək."
"        Vətən bizim yaşadığımız kənddən, şəhərdən, qəsəbədən, rayondan başlanır. Vətən onun gözəlliyinin şahidi olan atlaz çəmənlərdən, dibi görünməyən yamyaşıl meşələrdən, durna gözlü bulaqlardan, coşqun çaylardan, mavi göllərdən başlanır.
        Vətən müqəddəsdir, ülvidir. Onun hər şeyi - dağı, daşı, torpağı, suyu, səması bizim üçün əzizdir, doğmadır.
        Əgər öz yaşadığın yerin, oxuyub təhsil aldığın, boya-başa çatdığın torpağın keçmişini, bu gününü yaxşı bilməsən, onun sərvətini qorumaq, çoxaltmaq və gələcək nəsillərə saxlamaq qayğısına qalmasan, sən əsl vətəndaş ola bilməzsən.
        Mənim vətənim Azərbaycandır. Bu məmləkət azərbaycanlıların tarixi vətəni, tarixi yurdudur. Gəlin Azərbaycan xalqının çoxəsrlik tarixini vərəqləyək.
        Azərbaycan xalqının tarixi çox qədimdir. Hazırda respublikamızda yaşı bir neçə min il olan Azıx mağarası, Qobustan, Qəbələ kimi çoxlu tarixi abidə, Naxçıvan, Bərdə, Gəncə kimi qədim şəhərlər vardır. Azərbaycan xalqı bəşər dünyasına Nizami, Nəsimi, Füzuli, Əcəmi kimi dahilər vermişdir. Onları təkcə ölkəmizdə deyil, bütün dünyada tanıyırlar. Xalqın azadlıq, müstəqillik uğrunda mübarizəsi isə tariximizin ən parlaq səhifələrini təşkil edir.
        Əsrlər boyu yağı düşmən doğma yurdumuzun barlı, bəhrəli torpaqlarına, tükənməyən sərvətlərinə göz dikmiş, igid oğullarımız, qeyrətli qızlarımız tikan olub onların gözünə batmışdır. igidlərimiz sinəsini Vətənə sipər edərək mənfur düşmənə meydan oxumuş, göz dağı çəkdirmişdir. Çox «mənəmmənəm » deyən hökmdarlar Azərbaycan iştahına düşərək bu torpağa hücum etmiş, lakin axırda qan içməkdən doymayan başlarını bu torpaqda qoymuşlar. Anamız Tomris bir qılınc zərbəsi iiə Keyxosrovun başını kəsəndə dünya heyran qaldı türk qadınının hünərinə, igidliyinə. Bəli, bu torpaq özünəlayiq igid oğullar, qızlar yetirib. Elə igidlər ki, əsrlər keçsə də onların adı xalqımızın daş yaddaşında əbədi iz buraxmış, gələcək nəsillərə örnək kimi xatirələrdə qalmışdır. Bu gün öz keçmişi ilə - Cavanşiri, Tomrisi, Babəki, Koroğlusu, Xətayisi, Cavad xanı, Xiyabanisi ilə və daha neçə-neçə igid oğlu, qızı ilə fəxr edir Azərbaycan.
        Bu torpaq həmişə dara düşəndə özünün igidlərinə arxalanıb. XX əsrin sonları da yurdumuzun başından acı külək kimi əsdi. İllər boyu bizə sığınaraq əziz tikəmizi yeyən nankor ermənilər rus hərb maşınına arxalanaraq qısqırdılmış itlər kimi Azərbaycanı sınağa çəkdi. Belə bir vaxtda yenə də yurdumuzun igid oğulları onun köməyinə gəldi. Bu savaş Azərbaycana neçə-neçə qəhrəman bəxş etdi və tarix sübut etdi ki, qəhrəman Azərbaycan oğulları həmişə Vətənə sadiqdirlər və onun yolunda canlarını qurban verməyə hazırdırlar.
        Azərbaycan mənim vətənimdir və mən bu diyarı ürəyim qədər sevirəm. Mən bu diyarın oğluyam və lazım gələrsə, canımı da, qanımı da Vətənə fəda etməyə hazıram.
  Can qurban etmənin vaxtı çatıbsa,
Səndən hansı namərd əsirgəyər can?
Qoyaram başını ayaqlarına,
Ey ana torpağım! Ey Azərbaycan!"
"        Ana dili! Ana və dil kəlmələrinin ana dili söz birləşməsində ifadə etdikləri fikrin mahiyyətinə diqqət edək. Ana dili anamızın dili, hər bir insanı dünyaya gətirən müqəddəs bir varlığın dili, ayaqları altının hər bir kəsə behişt olduğu bir insanın dili, laylası ilə qanımıza, canımıza həyat sevgisi hopduran bir məxluqun dilidir. Doğma dilimiz. Soyumuzun, kökümüzün işlətdiyi dil... Bu dil Azərbaycan dilidir, Vətən dilidir.
        Azərbaycan dili 45-50 milyonluq böyük bir millətin ana dilidir. Bir xalqın torpağı qədər dili də onun varlığının, mövcudluğunun şərtidir. Azərbaycan dili də bizim tarixi keçmişimiz, bu günümüz, sabahımız, gələcəyimizdir. Dil xalqın tarixinin, mədəniyyətinin, incəsənətinin, ədəbiyyatının, adətənənələrinin ifadə vasitəsidir. Deməli, ana dili xalqın özüdür. Dil yoxdursa, xalq yoxdur, xalq yoxdursa, dil də yoxdur. Ona görə də torpağı qoruduğumuz kimi, dilimizi də göz bəbəyi kimi qorumalı, qayğısını çəkməliyik.
        Müdriklərimizdən öyüd-nəsihət ala-ala, gərəkliləri eşidə-eşidə, aqillərimizdən görüb götürə-götürə, fədakarlıq, təmizlik, təvazökarlıq timsalı olan müəllimlərimizdən ədəb-ərkan, mərifət, həssaslıq, düzlük qazanaqazana, klassik və müasir sənətkarlarımızın incilərindən, elmi kitablardan, alimlərimizin söz-söhbətindən faydalana-faydalana ömrümüz boyu öyrənirik, kamilləşirik. Əlbəttə, ecazkar ana dilimizin köməyi ilə...
        Doğrudan da, bu dil nə qədər müqəddəs, qüdrətli və əzəmətli, lətif və şairanədir!.. Çünki bu dil Nizamiləri, Nəsimiləri, Xətayiləri, Füzuliləri, Vaqifləri, Zakirləri, M.F.Axundovlan, N.Vəzirovları, Ə.Haqverdiyevləri, C.Məmmədquluzadələri, R.Rzaları və digər görkəmli ədib, yazıçı və alimləri yetişdirən şair təbiətli müdrik xalqımızın ən qiymətli sərvətidir. Onlar dilimizin təmizliyi və saflığı uğrunda həmişə mübarizə aparmış, onun qayğısına qalmışlar.
        Belə mütərəqqi ideyalı maarifçi-ziyalılarımızdan biri, publisist, yazıçıdramaturq Nəriman Nərimanov olmuşdur. O, bir sıra məqalələrində, eləcə də bəzi məruzə və çıxışlarında ana dilindən sonsuz məhəbbətlə, hərarətlə bəhs etmiş, onun müqəddəsliyini, əzəmətini dilə gətirmişdir. Görkəmli ədibin «Bu gün» adlı məqaləsində oxuyuruq: «Ana dili! Nə qədər rəfiq, nə qədər ali, qəlbi təlatümə gətirən bir kəlmə! Ana dili! Nə qədər möhtərəm, müqəddəs, nə qədər əzəmətli bir qüwə! Ana dili! Bir dil ki, mehriban bir vücud öz şəfqət və məhəbbətini sənə o dildə bəyan edibdir. Bir dil ki, sən hələ beşikdə ikən layla şəklində öz ahəng və lətafətini sənə eşitdirib, ruhunun ən dərin guşələrində nəqş bağlayıbdır».
        Əsl vətəndaşlıq qüruru ilə N.Nərimanovun ana dilimiz haqqında hələ keçən əsrin əvvəllərində xalqımıza söylədiyi mənalı fıkirlər öz mahiyyətini bu gün də saxlamaqda, dolğunluğu və təzəliyi, təsirliliyi ilə diqqətimizi cəlb etməkdədir.
        Ana dili bütün elmləri öyrənməyin açarıdır. Hazırda Azərbaycan dili Azərbaycan Respublikasının dövlət dilidir. Biz hər vasitə ilə ana dilimizin saflığını, təmizliyini, varlığını bütün əzəməti ilə qoruyub saxlamalı, onu daha da inkişaf etdirmək üçün əlimizdən gələni etməliyik."
"        «Mühacirəti bir yerə toplamağa səy ediniz, bu, mühümdür». Bu sözlər Azərbaycan mühacirətinin parlaq simalarından biri, istiqlal aşiqi, istedadlı yazıçı-publisist, naşir, tərcüməçi, tədqiqatçı Ceyhun Hacıbəylinin ölümündən üç gün əvvəl - 1962-ci ilin 19 oktyabrında yazdığı və Azərbaycan Xalq Cümhuriyyətinin sonuncu Daxili işlər naziri Mustafa Vəkiloğluna ünvanladığı məktubundan götürülmüşdür. Söz yox ki, mərhum Ceyhun bəy mühacirətin bir yerə toplanması dedikdə, dünya azərbaycanlılarının bir bayraq altında birləşməsini nəzərdə tutur, bunu mühüm bir vəzifə sayırdı.
        Azərbaycan bütün dünya azərbaycanlılarının Vətənidir. Azərbaycanlılar minilliklər boyu özlərinin doğma torpağı olan tarixi Azərbaycan ərazisində yaşayaraq, dünya sivilizasiyasına böyük töhfələr vermişdir. Müharibələr, inqilablar, hərbi münaqişələr, dünyada gedən müxtəlif ictimai-siyasi proseslər nəticəsində Azərbaycan parçalanmış, azərbaycanlıların bir qismi öz yurd-yuvalarından didərgin salınmış, bir-birindən ayrı düşmüşdür. Iş tapmaq, təhsil almaq məqsədilə doğma yurdu tərk edərək başqa ölkələrdə qərar tutub yaşayan azərbaycanlılar da vardır. Lakin azərbaycanlı şəxs harada olursa olsun, onun vətəni Azərbaycandır, qəlbi həmişə vətənlə - Azərbaycanla döyünür. Burada hörmətli ulu öndərimiz Heydər Əliyev cənablarının aşağıdakı sözləri yadıma düşür:
        «Bizim hamımızın bir vətəni var. Bu, Azərbaycan dövlətidir. Azərbaycanlı hər yerdə yaşaya bilər, ancaq azərbaycanlılığını, öz dilini, dinini, milli adət-ənənələrini unutmamalıdır. Onun qəlbi daim doğma Azərbaycanla, müstəqil Azərbaycanla bir vurmalıdır».
        Azərbaycanın XX əsrin sonunda müstəqillik əldə etməsi xalqımızın ən böyük tarixi müvəffəqiyyəti oldu. Azərbaycanda 1989-cu ildən başlayan milli azadlıq hərəkatı xaricdə yaşayan və illər uzunu həsrətində qaldığımız bacıqardaşlarımız arasında da milli oyanış, milli özünüdərk hissləri yaratdı. Son dövrlərin ən böyük hadisəsi isə 2001-ci ilin noyabr ayında Azərbaycan tarixində ilk dəfə olaraq Bakıda keçirilən Dünya Azərbaycanlılarının I qurultayı oldu. Böyük ruh yüksəkliyi və təntənə ilə yadda qalan qurultay göstərdi ki, bu gün hər hansı bir ölkədə yaşamasından asılı olmayaraq, ürəyi Vətən eşqi ilə döyünən hər bir azərbaycanlı dövlət müstəqilliyimizi qorumağı və möhkəmləndirməyi özünə borc saymalı, kənarda bu diyarı şərəflə təmsil etməlidir. Qurultay onu da qeyd etdi ki, müstəqil Azərbaycan dövləti xaricdəki soydaşlarımızın hüquq və milli-mənəvi azadlıqlarını həmişə qoruyacaq və onları dəstəkləyəcəkdir.
        Dünya azərbaycanlıları müstəqil vətənimizin Dövlət rəmzləri olan bayrağımız, gerbimiz və himnimizlə fəxr edə bilərlər. Azərbaycan onların da əziz və sevimli vətənidir."
"Od ürəkli, od nəfəsli diyarımsan,
Ocağına canım qurban Azərbaycan!
Əzilsəm də əyilməyən vüqarımsan,
Bu çağına canım qurban Azərbaycan!
                                  (N.Həsənzadə)

        Ecazkar bir diyardan - Azərbaycandan, Odlar diyarımdan söz açmaq istəyirəm. Azərbaycan coğrafi addır. Bu ad bu ərazidə eradan çox-çox əvvəl yaşayan əhalinin əksəriyyətinin atəşpərəst olması ilə bağlıdır. Yəni bu ərazidə yaşayan əhali odu Allah sayırdılar, oda tapınırdılar. «Azər» - od, atəş deməkdir. «Azər» - ər kişi, ər oğlu, od qoruyan deməkdir.
        Azərbaycanı tanımaq, onun haqqında həqiqəti bilmək üçün bu torpağa, onun adamlarına dost gözü ilə baxmaq lazımdır.
        Azərbaycan! Sən odlardan, alovlardan keçib tarixə Odlar diyarı kimi düşdün.
         Hər uğurun gələcəyə bir yol açır,
Hər dost elə xoş niyyətin işıq saçır.
Hər millətə, hər məzhəbə isti, açıq,
Qucağına canım qurban, Azərbaycan!

       Odlar diyarım, tarixini xəyalımda canlandırarkən heyrətlənirəm. Cavanşirlər, Babəklər, Nəbilər, Mehtilər yadıma düşür. Bu gün onlardan heç də geridə qalmayan Mübarizlər, Fəridlər, Aqillər, Tofiqlər, Namiqlər öz adlarını tarixə qızıl hərflərlə yazdılar.
        Bu bərəkətli, səxavətli torpaq bir çox mütəfəkkirlərin, filosofların, alimlərin, şairlərin, memarların, musiqiçilərin, rəssamların beşiyidir. Zərdüşt bu torpaqda dünyaya göz açmışdır.
        Azərbaycan torpağı bəşəriyyətə Nizami, Xaqani, Bəhmənyar, Nəsimi, Xətayi, Füzuli, Nəsrəddin Tusi, V a q if... və b. dahilər bəxş etmişdir.
        Biz vətənin övladları, vətən oğluyuq. Vətən bizi qoynuna alıb bəsləyirsə, bizə oğul deyirsə, biz də bir oğul kimi onun qədrini bilməli, onun azadlığı və suverenliyi uğrunda canımızdan belə keçməyi bacarmalıyıq.
        Mən də bütün qəlbimlə Ana ocağa, Ata yurdum Azərbaycana - Odlar diyarına, bu müqəddəs torpağa bağlıyam, onun fərəhi mənim fərəhim, onun kədəri mənim kədərimdir.
        "
"        Vətən! Bu kəlmə təmiz ürəklər qədər safdır, pakdır, müqəddəsdir. Bu deyim sevənlərin gözləri tək safdır, təmizdir, aydan arı, sudan durudur. Bu söz ana südü kimi şirindir, ana qucağı qədər əziz, ana nəfəsi tək doğmadır.
        Vətən! Bu söz ilk dəfə kimin dilindən çıxıb, kimin dodaqlarından qopub?! Doğulub boya-başa çatdığımız torpaq, doğma yurd, doğma od-ocaq yeri barədə deyilən «vətən» kəlməsinin müqəddəsliyini zaman-zaman özümüz hiss etmişik, özümüz duymuşuq. Müqəddəs bir varlığa - anaya olan məhəbbətimizi ona da şamil etmişik, ona da ana demişik:
        Ana Vətən! Azərbaycan! Odlar yurdu! Odlar ölkəsi! Ürəyi alovlu, sinəsi günəşli doğma vətənim! Bütün qəlbimlə sevdiyim diyarım mənim!
  El bilir ki, sən mənimsən,
Yurdum, yuvam, məskənimsən
Anam, doğma vətənimsən.
Ayrılarmı könül candan?
Azərbaycan, Azərbaycan!

        Azərbaycan! İgidlər, mübarizlər, qorxmazlar, atəş ürəklilər vətəni. Tarixlərdə izi qalan, sözü qalan «qoca Şərqin qapısı», Nizamilər, Nəsimilər, Füzulilər, Vurğunlar, Sabirlər, Üzeyirlər yetirən ana torpaq, sən nə qədər müqəddəssən, munissən, ülvisən, doğmasan.
        1918-ci ilin bir yaz günündə Azərbaycan torpağında istiqlal günəşi parladı - 28 May günəşi. Həmin gün Azərbaycanımızın dövlət müstəqilliyi elan olundu. Müstəqil dövlətimizin ilk hökumətini qurmaq Fətəli xan Xoyskiyə tapşırıldı. 1918-ci ilin iyununda Azərbaycan hökuməti Tiflisdən Gəncəyə, sentyabrın 15-də isə Bakıya köçürüldü. Təəssüf ki, Azərbaycan üzərində müstəqillik günəşinin parlaması yalnız 23 ay çəkdi. Rusiya imperiyasının Bakı neftinə olan marağı Azərbaycanın işğal edilərək «qırmızı imperiya»ya ilhaq olunmasına səbəb oldu.
        Yetmiş il imperiya əsarətində qaldıq. Böyük qardaş dediyimiz Rusiya sərvətlərimizə sahib, canımıza qənim çıxdı.
        Əzildik, amma şükürlər olsun ki, üzülmədik. Yetmiş ildən sonra, nəhayət ki, yenidən istiqlala qovuşaraq üçrəngli bayrağımızı başımız üzərinə qaldırdıq.
        Bu istiqlal və azadlıq bizə heç də ucuz başa gəlmədi. 20 Yanvar... Qarabağ... Xocalı... Nə qədər gözəl və qeyrətli oğlanlarımızı, erkək tinətli qızlarımızı itirdik. Nə qədər vətən övladı azadlığımızın şəhidi oldu, ölümü ilə ölümsüzlük qazandı. Doğma diyarımızın beşdən bir hissəsini Rusiyanın üzərimizə qısqırdığı erməni tapdağına verdik, bir milyon soydaşımız doğma yurdundan qovulub didərgin salındı.
        Əzilmişik, lakin sınmamışıq. Çox tezliklə Türk oğlu hayqıraraq ayağa qalxacaq, mənfur düşməndən tökülən günahsız qanların intiqamını alacaqdır. Biz həmin günlərin sorağı ilə bütün əzablara qatlanır, həmin anların qələbə yaşamı ilə, xalqımızın, müzəffər gücünə arxayın bir ümidlə nəfəs alırıq. İnanırıq ki, Azərbaycan xalqının başı üzərindəki azadlıq günəşi daha parlaq işıq saçaraq, gələcək nəsillərə ərməğan olacaqdır.
        "
"        Azərbaycan! Başımın tacı, qolumun gücü, gözümün nuru. Ana yurdum, doğma vətən! Vəsfinə nə qədər şeirlər yazılıb, nəğmələr bəstələnsə də yenə azdır, mənim ana vətənim, anamın vətəni Azərbaycan!
        Azad ölkənin vətəndaşı da azad olur. Bu gün mənim qəlbim qürurla döyünür, çünki azad və müstəqil bir məmləkətin azad vətəndaşı - azərbaycanlıyam.

        «Mən həmişə fəxr etmişəm, bu gün də fəxr edirəm ki, mən azərbaycaniıyam.»
                                                                                                     Heydər Əliyev

        Müqəddəs torpağım Odlar Yurdu - doğma Azərbaycanım! Bəlkə mənim sənə olan bu sonsuz və tükənməz məhəbbətim sənin isti qucağından, odlu nəfəsindən aldığım gücdür, qüvvədir.
        Azad yurdum Azərbaycan! Sənin bu müstəqilliyin millətimin igid övladlarının qanı, canı hesabına əldə edildi. Odur ki, vətənimizi, onun suverenlik və müstəqilliyini daim əldə saxlamaq üçün əlimizdən gələnləri etməliyik. Azad və qüvvətli bir ölkəni yaşatmaq üçün onun işıqlı gələcəyinə inam hisslərimizi gücləndirib, bütün qüvvələrimizi səfərbər etməliyik.
  Sahibsiz olan bir vətənin batması haqdır,
Yolunda can qoysaq bu vətən batmayacaqdır.
Qəlbimizin nuru, ziyası, gözüdür vətən,
Bu vətən qələbə müjdəsi gözləyir bizdən.

        Vətənimizin gələcəyi, amalı və abadlığı biz vətəndaşlarının əlindədir. Vətənin güclü ordusu, yenilməz, qeyrətli əsgəri, mərd oğulları, düşünən beyini varsa o vətən basılmaz, məğlubolunmazdır.
        Bütün bu fikirlər məni «Azərbaycanın gələcəyini necə görürəm?» sualına cavab tapmağa, düşünməyə sövq edir. Bu gələcək biz yeniyetmə və gənclərin əlindədir. Biz aldığımız savad və təhsillə keçmişimizi öyrənib gələcəyimizi qurmalı və onu layiqincə yaşatmalıyıq. Bu sahədə mərhum Prezidentimiz Heydər Əliyev öz çıxış və məruzələrində gənclərimizə böyük dəstək olduğunu vurğulayırdı. O, deyirdi ki, bizim qüdrətli dövlətimiz var. Onun daha da inkişaf etməsi siz gənclərdən çox asılıdır. Ona görə də gənclər bir çox çətinliklərə baxmayaraq gərək təhsillənsinlər, savad və elmə yiyələnsinlər.
        Ulu öndərimiz Heydər Əliyev tərəfindən Azərbaycanımıza bəxş edilmiş tarixi perspektivi onun siyasi varisi olan möhtərəm prezidentimiz ilham Əliyev layiqincə davam və inkişaf etdirir.
        Ölkə başçısının apardığı daxili və xarici siyasət ölkəmizin daha işıqlı nurlu gələcəyindən xəbər verir."
"        Vətən! Mənim ana yurdum, ana məskənim! Sən bir gülüstansan, sinəsi laləli, köksü nərgizli bir çəmənsən. Biz də sənin çiçəklərinik. Səpilmişik sinən üstünə. Sən bizə doğmasan, əzizsən, munissən, müqəddəssən. Bizi dünyaya gətirən doğma anamız kimi.
        Vətənin, yurdun müqəddəsliyi öz xalqını, öz elini, obasını, yaşadığı torpağı ürəkdən sevən hər bir şəxs üçün ən ümdə arzu, ən ali istək, ən yüksək amildir.
        Vətən! Azadlıq! Azad olmayan vətəndə azad vətəndaş ola bilməz. Vətən azadlıq simvolu, müstəqillik rəmzidir. Azadlıq, müstəqillik isə tərəqqinin, inkişafın əsasıdır. Azadlıq nə verilmir, nə də satılmır. Onu hər bir xalq, hər bir millət öz qanı bahasına, igid oğul və qızlarının qanı və canı bahasına əldə edir.
        Vətənimiz Azərbaycan qəhrəmanlar yurdu, igidlər məskənidir. Bu torpağın Babək, Cavanşir, Koroğlu kimi qəhrəmanları, Mehdi Hüseynzadə, Gəray Əsədov, Həzi Aslanov kimi igid oğulları vardır. Bu igid cəngavərlər vətənin azadlığı, xalqın işıqlı gələcəyi naminə mübarizə aparmış, öz canlarını da bu yolda qurban verməkdən çəkinməmişlər. Onlar vətənin dünəni, bu günüdürlər, biz isə vətənin sabahıyıq. Lakin...
        Çox-çox təəssüflər olsun ki, bu gün qəhrəmanlarımızla öyünsək də özümüzün qəhrəmanlığımızla fəxr edə bilmirik. Koroğlular, Babəklər yurdu olan Azərbaycanın - vətənimizin iyirmi faiz torpağını yağılar işğal edib. Nə qədər soydaşımız şəhid olub, analar oğulsuz, övladlar atasız, gəlinlər ərsiz qalıb.
        Qarabağ yarası həmişə göynəyən, sızlayan yaramızdır. Bu torpaq uğrunda vuruşaraq şəhid olmuş qəhrəmanlarımızı əbədi bir xatirə kimi qəlbimizə həkk etmişik. Onları heç vaxt, heç zaman unutmayacağıq.
        Bu gün şəhid ruhları narahatdır, nigarandır və nə qədər ki, torpaqlarımız, dilbər guşəmiz Qarabağ alınmayıb, düşməndən qisasımızı almamışıq, onlar həmişə narahat, həmişə nigaran olacaqlar. Bu torpaqları biz almalıyıq. Qanımızla, canımızla. Mən inanıram ki, tezliklə, lap tezliklə gözlə! Qarabağımızı düşmən əsarətindən xilas edəcək, üçrəngli bayrağımızı Xankəndində ən hündür binanın zirvəsinə sancacağıq.
        Mən vətənimi bütün qəlbimlə sevirəm və onun uğrunda son damla qanıma qədər vuruşmağa hazıram. Sinəmdəki ürəyimdə sonsuz vətən məhəbbəti, yurd sevgisi vardır. Əgər bu ürək:
Vətənimçin lazım gəlsə,
Polad kimi gərilməsə,
Torpağına sərilməsə,
Demək, o heç ürək deyil,
O heç mənə gərək deyil!"
"        Bayatı Azərbaycan şifahi xalq yaradıcılığının ən geniş yayılmış bir növüdür. Dörd misralıq bənddən ibarət bitkin şeir janrı olan bayatının hər misrası yeddi hecadan ibarət olur, əsas fikir isə son iki misrada ifadə olunur. Bayatının birinci, ikinci və dördüncü misraları öz aralarında qafiyələnir, üçüncü misra isə sərbəst olur. Bu şeir janrının ilk misraları çox vaxt «əziziyəm», «mən aşıq», «eləmi» sözləri ilə başlayır.
        Bayatıların mövzu dairəsi genişdir. Bu el nümunələrində xarici işğalçılara və yerli istismarçılara qarşı xalq nifrəti, doğma vətənə bağlılıq, yurd sevgisi, dostluq, sədaqət, halal zəhmətə bağlılıq, əməksevərlik və sair kimi tələb də insan hissləri sadə və aydın bir dillə ifadə olunur.
        Azərbaycan xalq bayatılarında daha çox vətənə, doğma torpağa məhəbbət hissi ifadə olunur, el-oba, yer-yurd sevgisi hər şeydən üstün tutulur:
  Əzizim vətən yaxşı,
Geyməyə kətan yaxşı.
Gəzməyə qərib ölkə,
Ölməyə vətən yaxşı.

        Bir qisim bayatılarda əməyə, zəhmətə məhəbbət hissi ifadə olunur, elm və sənətin insan üçün bir xəzinə olduğu, səadətli günlərin açarı olması fikri təbliğ edilir:
  Günləri bir-bir sana,
Qoy verim bir sirr sana.
Birelm, birdə sənət
Xəzinədi insana.

        Dostluqda sədaqət, mərdlik, xeyirxahlıq və sair kimi cəhətlər də bayatılarda daha çox ifadə edilən müsbət əxlaqi keyfiyyətlərdir:
  Donu tik, üz ilməni,
Şanə tək düz ilməni.
Vəfalı dost yad olmaz,
Görməsə yüz il məni."
"        Müasir Azərbaycan poeziyasının görkəmli nümayəndəsi Bəxtiyar Vahabzadənin yaradıcılığında vətənpərvərlik və azadlıq mühüm yer tutur. Şairin poeziyası tariximizi unutdurmağa çalışanlara qarşı mübarizə poeziyasıdır. O, mübariz ruhlu şeirləri ilə alovlu bir natiq kimi xalqı yad təsirlərə uymamağa, milli və mənəvi dəyərləri qoruyub yaşatmağa çağırır. B.Vahabzadə həmçinin, ana dili mövzusunda çoxlu şeirlər yazmışdır. Şairin bu qəbildən olan əsərlərindən biri də «Latın dili» şeiridir. B.Vahabzadə «Latın dili» şeirini yüksək vətəndaşlıq mövqeyi ilə qələmə almışdır. Əsəri oxuyanda şairin ana dilinin dərin təəssübkeşi olduğu aydın hiss olunur. Ana dilini böyük məhəbbətlə sevən şair ona son dərəcə həssaslıqla yanaşır, dili yaşatmağı hər kəsin qeyrət məsələsi, vətəndaşlıq borcu kimi səciyyələndirir. Vətəndaş şairin qənaətinə görə, dil xalqın mövcudluğunu təsdiqləyən çox mühüm bir amildir.
        Burada ortaya belə bir sual çıxır. Nə idi şairin narahatlığına səbəb? Bu suala cavab vermək üçün B.Vahabzadənin «Latın dili» şeirini qələmə aldığı dövrün ictimai-siyasi şəraitinə nəzər salmaq gərəkdir. Müəllif bu şeiri 1967- ci ildə yazmışdır. Məlumdur ki, həmin vaxtlarda keçmiş SSRİ-nin tərkibinə daxil olan respublikalarda, o cümlədən də Azərbaycanda milli dillərin işlədilməsi dairəsi məhdudlaşdırılırdı. Ana laylası tək şirin Azərbaycan dilinin başı üstünü qara buludlar alması, təbii ki, qaynar təbiətli, vətənpərvər ruhlu şairi narahat etməyə bilməzdi. «Latın dili» şeiri əslində B.Vahabzadənin doğma dilin taleyi ilə bağlı bir həyəcan təbili idi. O, bu şeiri yazmaqla cəmiyyəti silkələyir, gəncləri öz dillərinin təəssübünü çəkməyə, onu yaşatmağa çağırırdı.
        Müəllif öz düşüncələrini, həyəcanlı hisslərini nəzərə çarpdırmaq üçün müxtəlif taleli dilləri müqayisə edir. Təzada bir baxın: Dil var ki, millət ölsə də, yaşayır. Bu, Latın dilidir.
  Hər sözündə dünya boyda yük daşıyır,
Latın dili!
Millət ölüb, dil yaşayır.
«Ana» deyən, «torpaq» deyən,
«Vətən» deyən yox bu dildə.
Ancaq yenə yaşar bu dil.

        Şair bu dili «döyüşlərdə zəfər çalıb ölən ərə» bənzədir. Digər tərəfdə isə başqa mənzərə hökm sürür. Dünyada elə millətlər var ki, onlar öz dillərində danışa bilmirlər.
        - Mən azadam, mən xoşbəxtəm, - Deyir natiq yad dilində.
        Şair milləti olmayıb özü yaşayan Latın dilini alqışlayır, ancaq dilini qoraya bilməyən millətin halına acıyır. Müəllifin qənaətinə görə, «dili kasıb komalarda dustaq edilən» millətin müstəqilliyi, xoşbəxtliyi də tam deyildir. Şair sual edir:

«Mən azadam, müstəqiləm» sözlərini
Öz dilində deməyə də
ixtiyarın yoxsa əgər,
De kim sənə azad deyər?..

        B.Vahabzadə dilin yaşamasını onun işlədilməsində görür. Dil yüksək tribunalardan səslənmirsə, deməli, onu acı aqibət gözləyir, gec-tez tarix səhnəsindən çıxacaqdır.
        Bu müqayisədən sonra şair oxucuya ritorik sual verir: «Hansı dilə ölü deyək?». Sualın cavabında şairin oxucunu düşündürərək, ona aşılamaq istədiyi ideya belədir: «Vətən varkən, millət varkən, kiçik, yoxsul komalarda dustaq olan bir dil» ölüdür. Çünki o, insanlara xidmət göstərmir. Əksinə «xalqı ölən, özü qalan bir dil» canlıdır. Dildən istifadə olunursa, deməli, o yaşayır. Müəllifin qənaəti ibrətamizdir və cəmiyyət, dilin daşıyıcıları üçün bir çağırışdır. Hər kəs ana dilini yaşatmaq qayğısına qalmalıdır.
        Əsərdə müəllif ana dili haqqında düşüncələrini, hiss və həyəcanlarını, əsasən bədii suallar vasitəsilə çatdırmağa çalışmışdır. Şair bədii təsvir vasitələrinin bu növünü təsadüfən seçməmişdir. Bədii sual vətənpərvər, təəssübkeş şairin narahatlığını, oxucuya aşılamaq istədiyi ideyanı ifadə etmək üçün yaxşı vasitədir və şeirin ruhuna tam uyğun gəlir. Bədii suallar oxucunu düşündürür və onu düzgün nəticə çıxarmağa, ilk növbədə də onu ana dilini qorumağa və yaşatmağa istiqamətləndirir.
        Bu gün məmnunluqla deyə bilərik ki, sevimli şairimiz B.Vahabzadənin ana dilinin taleyi ilə bağlı narahatlığına səbəb olan amillər aradan qaldırılmışdır. Belə ki, ana dilimiz müstəqil Azərbaycan Respublikasının rəsmi dövlət dilidir. Dövlət idarələrində yazışmalar bu dildə aparılır, dilimiz ən yüksək tribunalardan səslənir. Bu isə hər birimizin qəlbini sevinc və iftixar hissi ilə doldurur, eyni zamanda bizim ana dilinə münasibətdə məsuliyyətimizi daha da artırır."
"        Mikayıl Rzaquluzadə həm uşaqların, həm də böyüklərin sevimli yazıçısıdır. Onun əsərləri hamı tərəfindən maraqla mütaliə edilir. «EI gücü», «Qaranquş yuvası», «Qu gölü», «Dəniz nağılı», «Yaz günəşi» kimi əsərlərin müəllifi olan M.Rzaquluzadə yaradıcılığı boyu tez-tez tarixi mövzulara müraciət etmişdir. Yazıçının oxucularda böyük vətənpərvərlik hissi oyadan əsərlərindən biri də «Babəkin andı» hekayəsidir.
        Hekayədə Vətən oğullarının yadellilərə qarşı apardıqları mübarizə ümumiləşdirilərək bədii şəkildə təsvir olunub. Biz əsərin baş qəhrəmanı Babəkin timsalında mərd, çətinliklərdən qorxmayan bir Vətən övladını görürük. Onun qəlbində mənsub olduğu xalqa böyük məhəbbət, torpağa möhkəm bağlılıq hissi var. O, ana yurdunu dərin məhəbbətlə sevir.
        Kasıb ailədə doğulub boya-başa çatan Babək hələ uşaq ikən həyatın hər üzünü görmüş, çətinliklərdən keçmişdir. Uşaqlıqdan zəhmətə qatlaşan Babəkdə erkən gənclik illərindən vətənə məhəbbət, xalqa istək, yadellilərə nifrət hissi baş qaldırmışdır. Hamı kimi Babəkin valideynləri də düşmənlərin zülmündən əziyyət çəkir, çox çalışsalar da, ailəni çətinliklə dolandırırdılar. Həmvətənlərinin ağır həyatı Babəkin qəlbini göynədir. O, haqsızlığa, zülmə, istibdada kəskin qəzəb bəsləyir və necə olursa olsun doğma torpağı yadellilərdən xilas etmək barədə düşünür. O, bu məqsədlə Cavidanın dəstəsinə daxil olur, dağlara çəkilərək düşmənlərə qarşı mübarizə aparmağa başlayır. Çox sevdiyi anasının yalvarışları da onu bu yoldan döndərə bilmir. Onun qərarı qətidir: həmvətənlərinə zülüm verən, yurdunun, var-dövlətini talayan işğalçıların ayağı bu torpaqlardan kəsilməlidir.
        Babəkin bacarığı və igidliyi onu Cavidanın gözündə yüksəldir, ona qarşı böyük inam yaradır. Çox keçmir ki, Cavidan döyüşlərin birində həlak olur. Onun yerini tutan sərkərdə Babək qılıncını başı üstünə qaldıraraq and içir:
        - Yer üzünün bütün nemətlərini, xəlifə sarayının zinətlərini, şah qəsrlərinin sərvətlərini yaradan bizik, qabarlı əllərimizdir.
        And içirəm Vətənimizin bağından fışqıran sönməz odlara, and içirəm dik başlı azad dağlarımız üzərində ucalan əbədi günəşə, ana yurdumuzun üfüqlərindən yad səsləri kəsilməyincə, bu qılınc qınına girməyəcəkdir!
        Babək andına axıradək sadiq qalır. O, qılıncını heç vaxt qınına qoymur, ömrünün sonuna qədər düşmənlərə qarşı mübarizə aparır.
        Babək xarici işğalçılara qarşı mübarizədə tək deyildir. Vətənin minlərlə igid övladı qılıncı başları üstünə qaldıraraq onun andına qoşulur. Xalqın gücünü təmsil edən azadlıq aşiqlərinin gec-tez qələbə çalacaqları labüddür.
        Biz indi Babək kimi ölməz qəhrəmanların qanından yoğrulmuş torpaqda yaşayırıq. Onların həyatı gənc nəsil üçün örnəkdir. Hər birimizin borcu qəhrəmanların öz qanları bahasına azad etdikləri torpağı göz bəbəyi kimi qorumaq, onu düşmən tapdağına verməməkdir."
"        Neft Azərbaycanın əsas milli sərvətidir. Respublikamız bütün dünyada «qara qızıl» ehtiyatı ilə zəngin olan bir diyar kimi tanınır. Dünyada ilk neft quyusu da Abşeron yarımadasında 1847-ci ildə qazılmışdır.
        Azərbaycan müstəqillik qazandıqdan sonra özünün yeni neft erasına qədəm qoydu. Ölkəmizin yeni neft strategiyasını ümummilli liderimiz H.ƏIiyev hazırlamışdır. Onu qətiyyəti və uzaqgörənliyi sayəsində 1994-cü il sentyabrın 20-də Bakıda dünyanın aparıcı neft şirkətləri ilə birlikdə Xəzərin karbohidrogen ehtiyatlarının işlənməsinə dair müqavilə imzalanıb. «Əsrin müqaviləsi» adlanan bu müqavilə Azərbaycana neft gəliri gətirir. indiyədək ölkəmizin neft sənayesinə böyük məbləğdə sərmayə qoyulub, on minlərlə yeni iş yerləri açılıb, neft kəmərləri, terminallar və vacib obyektlər tikilib. Neftdən əldə olunan gəlirlər səmərəli şəkildə Azərbaycan xalqının mənafeyinə yönəldilib. Bu məqsədlə Azərbaycan Neft Fondu yaradılmışdır. Neft fonduna yığılan vəsaitin ölkəmizdə sosial yönümlü layihələrin həyata keçirilməsinə lazımi qədər vəsait ayrılır.
        Ölkəmizdə geniş vüsət alan yol, nəqliyyat, su, kanalizasiya, təhsil, səhiyyə, elm, mədəniyyət, sosial sfera, rabitə-kommunikasiya, bank və digər sahələrdəki böyük inkişaf da məhz neft kapitalının hesabına reallaşır. Neft gəlirləri bütün insanların həyatında hiss olunmaqdadır.
        Prezident İ.ƏIiyev siyasətinin başlıca məqsədi nefti - «qara qızılı» insan kapitalına çevirməkdən ibarətdir. Siyasi və iqtisadi islahatlar nəticəsində Azərbaycan dünyada ən sürətlə inkişaf edən ölkəyə çevrilib. Məhz bütün nailiyyətlərin təməlində insan intellekti, zəkası və əməyi durur.
        Yeni neft strategiyası reallaşdıqca Azərbaycanın iqtisadi gücü daha da artacaq, respublikamız hər sahədə inkişaf edən, çiçəklənən ölkəyə çevriləcək."
"(N.GƏNCƏVİ)
        İnsana başucalığı gətirən, cəmiyyətdə ona hörmət qazandıran bir sıra fəzil keyfiyyətlər var. Kamillik də məhz belə keyfıyyətlərdəndir. Mütəfəkkir şair Nizami Gəncəvi hələ XII əsrdə söylədiyi
  Bir elmi öyrənmək istədikdə sən,
Çalış ki, hər şeyi kamil biləsən.

sözləri ilə insanları seçdikləri, talelərini bağladıqları sənətin sirlərini mükəmməl öyrənməyə çağırmışdır. Bir növ aforizmə çevrilən bu sözlərin daşıdığı məna bütün zamanlarda aktual olmuşdur. işini yaxşı bilən, əməlləri ilə xariqələr yaradan sənətkarlar həmişə sayılıb-seçilmişlər. Dilimizdə belə bir deyim var: «Əlləri qızıldır». Bu sözləri, adətən, müxtəlif materiallardan hamım valeh edən, başqalarına qeyri-adi görünən, möcüzə təsiri bağışlayan incilər yaradan insanlar haqqında deyirlər.
        Mən sizə taleyini bağladığı sahədə kamillik zirvəsinə yüksələrək təkcə öz adını deyil, doğma Vətənimiz Azərbaycanı da bütün dünyada şöhrətləndirən bir insan barəsində söhbət açmaq istəyirəm. Həmin insan xalçaçılıq rəssamı Kamil Əliyevdir. Xalçaçılıq sənətinin ən incə sirlərinə mükəmməl yiyələnən K.ƏIiyev çoxlu sayda bir-birindən gözəl xalçalar yaratmışdır. O öz sənətinin vurğunu idi, çalışırdı ki, araya-ərsəyə gətirdiyi xalçalarda hər ilmə öz yerində olsun, rənglər bir-birini tamamlasın. Buna görə də onun təxəyyülünün məhsulu olan xalçalarda yad təsir bağışlayan bircə naxışa da rast gəlməzsən. Bu xalçalara baxanda Azərbaycanın əsrarəngiz təbiəti göz önündə canlanır, çəmən çiçəklərinin, xalq yaradıcılığına xas süjetlərin, bəzək elementlərinin necə böyük məharətlə təsvir olunduğuna heyran qalırsan və qeyri-iradi olaraq pıçıldayırsan: Əhsən, bu gözəlliyi yaradana!
        Kamil Əliyev xalçaçılıq sənətinə bir sıra yeniliklər gətirmişdir. Onun süjetli və portret janrında yaratdığı xalçalar geniş şöhrət qazanıb. Böyük sənətkarın ulu öndərimiz Heydər Əliyevə, söz ustadları Nizamiyə, Füzuliyə, Şəhriyara həsr etdiyi xalçalar bu qəbildəndir.
        Başqa sahələrdə də seçdiyi sənətə dərin rəğbəti sayəsində ucalan, şan-şöhrətə çatan insanlar çox olmuşdur. Uzun illər boyu Bakıdakı Hacı Zeynalabdin Tağıyev adına Taxıl Məhsulları Kombinatının rəhbəri işləmiş Nadir Quliyevi respublikamızın hər guşəsində «Çörəkçi Nadir» kimi tanıyırdılar. Bu da səbəbsiz deyildi. O öz sənətini sevir və yüksək qiymətləndirirdi. Mən Nadir Quliyev haqqında yazılmış «Duz-çörəyi itirməzlər» kitabını mütaliə edəndə sənətə bağlılığın, onu mükəmməl öyrənməyin nə demək olduğunu bir daha dərk etdim. Müəllif yazır ki, Nadir Quliyevin rəhbərlik etdiyi müəssisədə bişirilən buğda çörəyi özünəməxsus ətri ilə fərqlənərmiş və bakılılar bu müəssisənin çörəyini almaq üçün mağazalarda uzun növbə gözləyərlərmiş... Nadir Quliyev sənətinə bağlılığını övladlarına da aşılaya bilib. Oğlu Bəsirət Quliyev də çörəkçidir və ənənələri uğurla davam etdirir.
        Mənim babam da öz sənətinin kamil bilicisi idi. O, inşaatçı idi, bütün ömrü boyu tikmişdi və şəhərimizi bəzəyən ayrı-ayrı daş incilərin arayaərsəyə gəlməsində çəkdiyi zəhmətlə fəxr edirdi. Babam tez-tez təkrarlayırdı. İnşaatçı ucaltdığı binalarla tarixdə öz izini qoyur. Buna görə də gərək zövqlə və keyfiyyətlə tikəsən. Mənim üçün onunla birlikdə Bakının küçələrini gəzmək çox maraqlı idi. O, gözəgəlimli binaların qarşısında mütləq ayaq saxlayar və onların fasadındakı memarlıq elementləri barədə bizə məlumat verərdi. Babamın öz peşəsi ilə bağlı maraqlı söhbətləri mənim daşyonma sənəti haqqında təsəvvürlərimi xeyli genişləndirib. Düşünürəm ki, öz sənətini sevən, onu kamil bilən ustalar olmasaydı, bu gün paytaxtımızın yaraşığı sayılan Qız qalası, Şirvanşahlar sarayı, İçərişəhərin qala divarlan, metronun «Nizami» stansiyası və bu kimi başqa daş incilər də yaranmazdı.
        Kamil sənətkarlar bir qayda olaraq seçdikləri sahələrdə gözəl nümunələr yaratmışlar və bununla da həm özləri ad-san qazanmış, həm də sənətlərini nüfuza mindirmiş, ona şöhrət gətirmişlər. Biz həyatda kiminsə adının yanında ayrı-ayrı sənət növlərini bildirən sözlər işlənməsi hallarına tez-tez rast gəlirik. Bu, təsadüfi deyil. İnsanlar öz peşələrini kamil bilən sənətkarları başqalarından fərqləndirmək üçün onlara sevimli sənətləri ilə bağlı təxəllüs seçirlər. Məsələn, ismayıllı rayonunun Lahıc qəsəbəsində çoxlarının bu qəbildən təxəllüsü var: Qalayçı Məmməd, dəmirçi Həsən, zərgər Zeynal və s.
        Şəkidə isə bütöv bir küçəni dadlı-ləzzətli şirniyyatlar bişirən ustaların şərəfinə «Halvaçılar» məhəlləsi adlandırmışlar. Belə adlara layiq görülən sənət sahibləri bununla sözün əsl mənasında iftixar hissi keçirirlər..."
"        Mən Bakı şəhərindəki 158 saylı məktəbin VIII «b» sinfində oxuyuram. Istəyirəm sinfımizlə siz də tanış olasınız. Əvvəlcə sinif otağımız barədə söhbət açmaq istəyirəm. Bizim sinif otağı dördüncü mərtəbədə yerləşir. Sinif otağımızın dörd böyük pəncərəsi var, buna görə də kifayət qədər işıqlıdır. Hər pəncərənin qarşısında gül dibçəkləri qoyulub. Bu dibçəklərdə rəngbərəng güllər bitir. Biz onların üzərində müşahidələr aparır, fəsillərə uyğun dəyişmələrini, necə boy atmalarını izləyirik.
        Ümumiyyətlə, sinif otağımızın səliqə-sahmanı çox yüksək səviyyədədir. Tavan, döşəmə, divarlar zövqlə rənglənib. On tərəfdə iri lövhə asılıb. Sinif otağımızın divarlarını Azərbaycanın məşhur şair və yazıçılarının əsərlərindən seçilmiş şeir nümunələri, hikmətli sözlər, aforizmlər bəzəyir. Sevimli şairimiz S.Vurğunun «Azərbaycan» şeiri bu qəbildəndir. «Qarabağı unutma!» plakatı isə giriş qapısı ilə üzbəüzdə asılıb. Biz hər dəfə sinfə daxil olanda sinəsi dağlı Şuşa qalasının fonunda yazılmış bu sözləri oxuyuruq. Hər dəfə bu plakata baxanda qeyri-ixtiyari olaraq düşünürük: Düşmən tapdağı altında qalan torpaqları xilas etmək bizim Vətən qarşısında ən müqəddəs borcumuzdur.
        Sinfimizdə 30 şagird təhsil alır. Hamı çox mehribandır. Oğlanlar və qızlar bir-biriləri ilə nəzakətlə davranırlar, sanki hamı bir ailənin üzvüdür. Bizi birləşdirən cəhətlər çoxdur. Çalışqanlı, müəllimlərə, böyüklərə hörmət göstərmək, çətin anlarda bir-birinə kömək əli uzatmaq sinfimizin bütün şagirdlərinə xas olan xüsusiyyətdir. Məsələn, sinif nümayəndəmiz Nəzakət olduqca məsuliyyətlidir, hamının qayğısına qalır. Mənimlə eyni parta arxasında oturan Pərvanə isə bir qədər təkəbbürlü olsa da, ürəyiyumşaqdır, dostcanlıdır. Əlbəttə, aramızda bir qədər nadinc xasiyyətli olanlar da var. Əli belə oğlandır. Ancaq o kifayət qədər təəssübkeşdir. Sinfın mənafeyi naminə hər çətinliyə dözməyə, əlindən gələn hər şeyi etməyə hazırdır...
        Sinif rəhbərimiz Bənövşə müəllimə haqqında isə ayrıca söhbət açmaq istəyirəm. O, məktəbimizin ən sayılıb-seçilən müəllimlərindəndir. Bənövşə müəllimə xoşxasiyyətliliyi, dərin biliyi ilə bütün şagirdlərin hörmətini qazanıb. Onunla bizim aramızda sıx ünsiyyət yaranıb, çətinliyimizi, problemlərimizi onunla bölüşürük. O isə hər şagirdlə öz dilində danışır, çətinliyə düşəndə, hansısa bir problemlə üzləşəndə bizə yardımçı olur.
        Sinfimiz məktəb miqyasında keçirilən tədbirlərdə, müxtəlif fənn olimpiadalarında fəal iştirak edir. Sonuncu olimpiadada sinifimizin altı nümayəndəsi yüksək nəticə göstərərək ümumrespublika olimpiadasında iştirak etmek hüququ qazandı. Sinif şagirdlərinin Novruz bayramı ərəfəsində birlikdə hazırladıqları tamaşa isə uzun müddət məktəbimizdə müzakirə mövzusu oldu. Hamı Nurunun, Səidin, Ləmanın, Sevincin oynadığı rolları təqlid etməyə çalışırdı.
        Biz birlikdə sinfimizin «İstedad» adlı divar qəzetini buraxırıq. Sinfin, demək olar ki, bütün şagirdləri bu qəzetin əməkdaşlarıdırlar. Qəzetin hər nömrəsində maraqlı məqalələr, istedadlı şagirdlərin yazdıqları kiçik həcmli hekayələr, şeirlər, lətifələr dərc olunur. Qəzetin «Bizim əlaçılar», «Təbiətsevərlər», «Yurdumuz, tariximiz», «Ana Vətən çağırır!» kimi rubrikaları var.
        Sinfimizin şagirdləri dərslərdə çalışqan və intizamlı olduqları kimi, yaxşı əylənməyi də bacarırlar. Biz bayramları, əlamətdar günləri hamılıqla bir yerdə keçirməyi xoşlayırıq. Belə günlərdə, adətən, şəhərin görməli yerlərini gəzintiyə çıxırıq. Ötən tətildə biz Bakının beşiyi sayılan içərişəhərdə olduq. Buradakı Qız qalası, Şirvanşahlar sarayı, məscid, hamam, karvansara kimi maddi-mədəniyyət abidələri çox heyrətamizdir. Dənizkənarı parkda birlikdə keçirdiyimiz anlar da xoş xatirə tək yaddaşımıza hopub... Beləliklə, sinfimiz mehriban ailəyə bənzəyir. Hər yerdə, hər zaman birlikdə olmaq bizim üçün ən böyük xoşbəxtlikdir. Bəzən biz gələcək barədə müzakirələr açırıq. Gələcəklə bağlı arzuları bölüşmək nə qədər xoş olsa da, məktəbi bitirib bir-birimizdən ayrılacağımızı düşünmək bir o qədər ağırdır. Nə gizlədim, bəzən ürəyimizdə şıltaq bir arzu baş qaldırır - istəyirik ki, zamanın anlarını dayandıraq. Ancaq bu mümkün deyil. Buna görə də daha artıq dərəcədə mehriban olmağa, sinfimizlə bağlı xoş xatirələrin sayını hər gün artırmağa çalışırıq..."
"        Deyirlər ki, dünyanı gözəllik xilas edəcək. Zənnimcə, bu ifadəni aşağıdakı kimi dəyişmək daha düzgün olardı: Dünyanı xeyirxahlıq xilas edəcək! Həqiqətən də, hazırda başqalarının maddi köməyinə, mənəvi dəstəyinə, nəvazişinə ehtiyacı olanlar çoxdur. imkanı çatan hər kəs taleyin sınağa çəkdiyi bu insanlara dayaq durmalı, onların qəlbindəki yaşamaq eşqini sönməyə qoymamalıdır.
        Bakı milyonçusu Hacı Zeynalabdin Tağıyevin həyatı və fəaliyyəti xeyriyyəçiliyə ən yaxşı nümunədir. O, hələ sağlığında ikən «millət atası» titulunu qazanmışdı. Bu gün də onun adı hər yerdə «xeyirxahlıq» kəlməsi ilə qoşa çəkilir.
        H.Z.Tağıyevin doğum tarixi ayrı-ayrı mənbələrdə müxtəlif cür göstərilir. Bir çox mənbələrdə onun 1838-ci ildə anadan olduğu yazılır. Başqa mənbələrdə isə Hacının 1823-cü il yanvann 25-də İçərişəhərdə anadan olduğu və 1924-cü il sentyabrın 1-də Mərdəkandakı bağ evində vəfat etdiyi bildirilir. Kasıb ailədə dünyaya göz açan Hacının uşaqlığı çətin keçmişdir. Atası Tağı ailəsini başmaqçılıq etməklə dolandırırdı. Elə Zeynalabdinin özü də 15 yaşından etibarən işləyib çörək qazanmağa başlamışdır. Əwəlcə bənna yanında köməkçi işləyən Zeynalabdin, çox keçmir ki, bu sənətin sirlərini tam mənimsəyir. O, halal zəhməti ilə özünə müəyyən qədər vardövlət toplayır. Bir neçə ildən sonra uzaqgörən Zeynalabdin torpaq almaq qərarına^ gəlir və öz niyyətini həyata keçirir. O, 1873-cü ildə alın təri ilə qazandığı pulla dövlətdən torpaq sahəsi alaraq burada neft quyulan qazmağa başlayır. Hacı iki il yenə sərasər zəhmət çəkir, gecə-gündüz işləyir, fəqət ruhdan düşmür, niyyətindən dönmür. Nəhayət, tale bu genişqəlbli, əməksevər insanın üzünə gülür - quyulardan neft fontan vurur. Beləliklə, kasıb Zeynalabdin əməksevərliyi, qənaətcilliyi və uzaqgörənliyi sayəsində milyonçu olur.
        Lakin H.Z.Tağıyev milyonçu olduqdan, əli sərvətə çatdıqdan sonra da keçmiş həyatını unutmur, özünü xalqdan ayırmır. Əksinə taleyindən razılıq edir ki, həyatda savab işlər görməyə maddi imkanı vardır. O, həyatının mənasını ətrafındakı kasıb insanlara əl tutmaqda, var-dövlətinin müəyyən hissəsini xalqının inkişafına, maariflənməsinə sərf etməkdə, gözəl binalar tikdirməkdə görürdü. H.Z.Tağıyev yazırdı: «Bütün işlərimlə yanaşı, fikrimzikrim xalqımı xoşbəxtliyə, işıqlı gələcəyə, tərəqqiyə çatdırmaqdır. Məqsədə yetmək üçün çoxlu məktəb açmaq lazımdır. Çoxlu kitab, məcmuə və qəzet çap etdirib hər yerə - uzaq şəhər və kəndlərimizə göndərilməlidir». Bu sözlər heç bir institut qurtarmayan, heç bir diplom almayan Hacının nə qədər tərəqqipərvər, nə qədər işıqlı bir insan olduğunu təsdiqləyir. Belə mütərəqqi ideyalarla, xoş arzularla yaşayan H.Z.Tağıyev çoxlu xeyirxah əməllər sahibidir. O, xalqı üçün, ələlxüsus da həmvətənlərinin maariflənməsi naminə əlindən gələn heç nəyi əsirgəməmişdir.
        Böyük xeyriyyəçi hər il öz pulu ilə 20 azərbaycanlı tələbəni müxtəlif universitetlərə təhsil almağa göndərmiş, Qafqazda dörd məktəbin maliyyə xərclərini çəkmişdir. O, Mərdəkanda 50 şagirdlik məktəb tikdirmiş, 1901-ci ildə Bakıda qız məktəbinin açılmasına 5 milyon qızıl pul sərmayə qoymuş, 1919-cu ildə Azərbaycan Dövlət Darülfünunun (indiki Bakı Dövlət Universiteti) açılmasına maddi yardım göstərmiş, Bakıda ilk teatr tikdirmişdir. Bundan başqa, o, Azərbaycan dilində kitablar nəşr etdirmiş və həmin kitablan uşaqlara pulsuz paylatdırmışdır. Hacı həmçinin, 25-dək qəzetin və jumalın nəşrinə də himayəçilik etmişdir. Böyük xeyriyyəçinin savab əməllərindən biri də onun şəxsi vəsaiti hesabına Bakıya Şollar su kəmərini çəkdirməsi olmuşdur. Bu kəmər indi də paytaxtımızın içməli suya olan tələbatının ödənilməsində mühüm rol oynayır. Bakı şəhərinin küçələrini bəzəyən bir çox binalar da Hacının yadigarıdır. Onun əsl memarlıq nümunəsi olan şəxsi mülkündə isə hazırda Azərbaycanın Tarix Muzeyi yerləşir.
        H.Z.Tağıyevin savab əməllərinin siyahısı çox uzundur. O özündən sonra zəngin irs qoyub getmişdir. Hacını bu xeyirxah işlərə sövq edən isə xalqına olan böyük məhəbbəti idi. O, millətinin imzasını imzalar içində görmək istəyirdi.
        Yaxşılıq itmir, deyiblər. indi böyük xeyriyyəçinin adı qəlblərdə yaşayır, xalqımız onun xatirəsini uca tutur, insanlar onu həmişə minnətdarlıq hissi ilə yada salırlar. Bakıda və respublikanın rayonlarında ayrı-ayrı yaşayış məntəqələrinə, küçələrə, təhsil ocaqlarına, fabriklərə H.Z.Tağıyevin adı verilmiş, böyük xeyriyyəçinin şərəfinə nüfuzlu mükafatlar, xeyriyyə fondları, diplomlar təsis edilmişdir."
"(S.Vurğun)
        Müharibə dağıntı, fəlakət, ölkələrin inkişafdan qalması deməkdir. Döyüş meydanında atılan güllələr ölüm saçır, günahsız insanlann, bizim əzizlərimizin həyatına son qoyur. Buna görə də mən müharibələrə, silaha nifrət edirəm. Arzum budur ki, başımızın üstündə tüstü yox, aydın səma olsun, göy üzündə döyüş təyyarələri, qırıcı raketlər yox, sülh göyərçinləri uçsun...
        Fəqət mənim gənclik taleyimə müharibə yazılıb. Neçə illərdir ki, məmləkətimiz tarixin sərt sınağı ilə üz-üzə dayanıb. Bədnam qonşulanmız ermənilər tərəfindən 1988-ci ildən bəri zorla sürükləndiyimiz Dağlıq Qarabağ müharibəsi candan-qandan əziz sandığımız gözəl Vətənimizə bir sıra məhrumiyyətlər gətirib, xalqımız çox böyük çətinliklərlə üzləşib. Düşmən ordusu xarici havadarlannın köməyi ilə ərazilərimizin 20 faizini işğal edib, əzəli Azərbaycan torpaqları olan Ermənistandan, Dağlıq Qarabağdan və onun ətrafındakı bölgələrdən bir milyondan artıq soydaşımız doğma ev-eşiklərindən didərgin salınıb. İndi onlar ağır qaçqınlıq taleyi yaşayırlar. Elan olunmamış bu müharibə 20 min həmvətənlimizin həyatına son qoyub, 10 min soydaşımız müxtəlif dərəcəli əlillik qazanıb. İşğal altında qalan kəndlərin, şəhərlərin, mədəniyyət abidələrinin dağıdılaraq yerləyeksan edilməsini, təbii sərvətlərimizin talanmasını da bura əlavə etsək, ermənilərin məmləkətimizə qarşı başladıqları müharibənin acı fəsadlarının, rnəruz qaldığımız itkilərin miqyası barədə konkret təsəwür yaranar.
        Bunlar yalnız elan olunmamış son müharibənin gətirdiyi fəlakətlərdir. Tarixə nəzər saldıqda isə biz bədnam qonşularımızın törətdikləri başqa qanlı hadisələrin şahidi oluruq. Ermənilər tarix boyu Azərbaycana qarşı həmişə düşmən mövqeyi tutmuş, indiki Ermənistan adlanan ərazidə etnik təmizləmə siyasəti yürüdərək azərbaycanlıları son nəfərədək bu torpaqlardan zorla qovmuşlar. Onlar tərəfindən ötən yüzilliyin 1905-1907, 1918-1920, 1937-1940, 1948-1953-cü illərində xalqımıza qarşı əsl soyqırım məqsədli deportasiya siyasəti həyata keçirilmişdir.
        Xalqı belə acı tale yaşayan, zaman-zaman haqsızlıqla üzləşən, torpaq itirən bir məmləkətin övladı tarixin ədalətsizliklərinə biganə qala bilərmi? Tez-tez özüm-özümü sual-cavaba tuturam: yurdumuz yağmalanıb, xain düşmən əcdadlarımızın ruhu dolaşan, qəbirləri uyuyan torpaqlarımızda at oynadır. Belə vəziyyətdə bizim yer üzündə arxayın gəzməyə mənəvi haqqımız varmı? Əsla!
  Bilsin ana torpaq, eşitsin Vətən!
Müsəlləh əsgərəm mən də bu gündən.

        Böyük şairimiz Səməd Vurğunun «Vətən keşiyində» şeirindən götürülən yuxarıdakı misralar sanki bu gün üçün yazılıb. Yurd yerlərimizin - Göyçənin, Zəngəzurun, Ağrıdağın həsrəti içimizdə qövr edir, bizi yandırıbyaxır. Nə qədər ki, musiqimizin beşiyi Şuşaya əlimiz, ünümüz çatmır, nə qədər ki, təbiətin incisi Kəlbəcər, igidlər məskəni Laçın, Qubadlı, Ağdam düşmən tapdağındadır yatağımıza qor dolacaq, yuxumuz ərşə çəkiləcək. Nə qədər ki, bir gecənin içində 800 nəfər soydaşımızın həyatına amansızcasına son qoyan Xocalı faciəsinin qisası alınmayıb, nə qədər ki, əli xalqımızın qanına batan köçəryanlar, balayanlar, aqanbekyanlar sağdırlar, törətdikləri cinayətlərə görə layiqli cəzalarına çatmayıblar, nə qədər ki, Xankəndində üçrəngli bayrağımız dalğalanmır, mən Vətənimin, xalqımın qarşısında özümü borclu sanacağam.
        Belə düşünən tək mən deyiləm. Həmyaşıdlarım, dostlarım arasında bu əqidə ilə yaşayanlar çox, lap çoxdur. Biz bilirik ki, ermənilər Dağlıq Qarabağı, onun ətrafındakı bölgələri xarici havadarlarının köməyi ilə qeyribərabər döyüşlərdə işğal altına almağa müvəffəq olmuşlar. Bu ədalətsizlik nə qədər çəkəcək? «Qisas qiyamətə qalmaz» deyib babalarımız. Xalqımızın iradəsini düşmənə göstərmək, onu vurub sərhədlərimizdən kənara at-maq vaxtı yetişib. Bu çətin, fəqət şərəfli missiyanı bizim nəsil yerinə yetirəcəkdir."
"        Adətən, söhbət gənclikdən düşdükdə göz önündə gələcək canlanır. Biz gənclər Vətənin sabahının, gələcəyinin qurucularıyıq. Vətənin sabahının işıqlı, gələcəyinin parlaq olması bu gün ölkədə fıziki və mənəvi cəhətdən sağlam, dünyada gedən prosesləri qavraya bilən, müasir texnologiyalarla işləməyi bacaran, əqidəli gənclərin yetişməsindən çox asılıdır.
        Müstəqil Azərbaycan gənclər ölkəsi hesab olunur. Respublikamızın əhalisinin yarıdan çoxunu gənclər, yeniyetmələr və uşaqlar təşkil edir. Buna görə də ölkəmizdə böyüməkdə olan nəsil hər cür qayğı ilə əhatə olunub, dövlət tərəfindən gənclərin asudə vaxtlarının təşkilinə, fiziki və peşə hazırlığına, mədəni səviyyələrinin yüksəldilməsinə hərtərəfli qayğı göstərilir. 1994-cü ildə ölkəmizdə ümummilli liderimiz Heydər Əliyevin təşəbbüsü ilə Gənclər və İdman Nazirliyi yaradılmış, bununla da gənclər siyasəti dövlət siyasəti səviyyəsinə yüksəldilmişdir. Gənclər siyasətini həyata keçirən belə bir nazirliyin yaradılması respublikamızda böyük qüvvə olan gənclərin təşkilatlanmasında, onların potensialından müstəqil Azərbaycanın mənafeyi naminə səmərəli istifadə olunmasında mühüm amilə çevrilmişdir. Nazirliyin xətti ilə ölkəmizdə milli-mənəvi dəyərlərin qorunması, gənclərin ideya tərbiyəsinin möhkəmləndirilməsi, onların xalqımızın ən yaxşı ənənələri ruhunda formalaşmaları, müasir bəşəri dəyərlərə yiyələnmələri üçün məqsədyönlü tədbirlər həyata keçirilir.
        Dövlətimizin ölkədə təhsil sisteminin yeniləşməsinə göstərdiyi qayğı barədə ayrıca söhbət açmaq gərəkdir. Mütəfəkkir insanlar təhsilsiz cəmiyyəti qaranlıq tunelə bənzətmişlər. XXI əsrdə isə tələb başqadır. İndi adi təhsillə kifayətlənmək mümkün deyil. Buna görə də dövlətimiz təhsil sahəsində siyasəti belə müəyyənləşdirib: respublikanın iqtisadi potensialı insan potensialına çevrilməlidir. Son illərdə ölkəmizdə məktəb tikintisinin vüsət alması, məktəblərin maddi-texniki bazasının möhkəmləndirilməsi, dərsliklərin uşaqlara pulsuz paylanması və başqa belə tədbirlər təhsilə dövlət qayğısının ifadəsidir.
        Ölkədə gənclərlə işin mühüm bir istiqamətini hərbi-vətənpərvərlik mövzusunun geniş surətdə təbliğ olunması təşkil edir. Bu da respublikamızın qonşu Ermənistanla müharibə şəraitində olması, torpaqlarımızın 20 faizinin işğal altında qalması, bir milyon soydaşımızın dədə-baba torpaqlarından qaçqın düşməsi ilə bağlıdır. Gənclərin devizi belədir. Biz gec-tez torpaqlarımızı düşmən tapdağından azad etməliyik! Böyüməkdə olan nəslin hərbi-vətənpərvərlik tərbiyəsinə diqqəti artırmaq, şagirdləri hərbi-idman oyunlarına geniş cəlb etmək məqsədilə hər il məktəblilər arasında «Şahin», «Marş, irəli», «Vətənin müdafıəsinə hazıram», «Cəsurlar» kimi hərbi-idman oyunları təşkil edilir.
        1996-cı ildə Azərbaycan gənclərinin həyatında əlamətdar hadisə baş verdi. Həmin il fevralın 2-də Bakı şəhərində respublika gənclərinin I Forumu təşkil olundu. Azərbaycan gənclərinin ən fəal hissəsinin qatıldığı forumda iştirakçılar arzularını bildirdilər, ölkənin ictimai-siyasi həyatında fəal surətdə iştirak etmək arzulannı dilə gətirdilər. 1997-ci ildən etibarən gənclərin I Forumunun keçirildiyi 2 fevral ölkəmizdə Gənclər Günü kimi qeyd olunur. Bu, müstəqil Azərbaycanın sabahının qurucuları üçün çox əziz, əlamətdar bir gündür.
        Ölkəmizdə gənclərlə aparılan məqsədyönlü iş öz bəhrəsini verməkdədir. Respublika gənclərinin II Forumunda vurğulandığı kimi, artıq Azərbaycan gəncləri təşkilatlanıb, birləşib, cəmiyyətdə öz yerlərini tutub və müstəqil Azərbaycanın inkişaf etməsi üçün lazımi işlər görürlər. Belə ki, bu gün Azərbaycan gəncləri müxtəlif dövlət orqanlarında, icra strukturlannda geniş təmsil olunur, özəl bölmədə uğurlar qazanır, mükəmməl təhsil almağa böyük maraq göstərirlər. Müstəqil respublikamızın ordu quruculuğunda gənclərin rolu əvəzsizdir. Onlar Vətən qarşısında borclarını ləyaqətlə yerinə yetirmək üçün həvəslə orduya xidmətə gedir, hərbi texnikanın sirlərinə mükəmməl yiyələnirlər. Bütün bunlar müstəqil Azərbaycanın sabahına nikbin baxmağa əsas verir."
"Bir kərə yüksələn, bir daha enməz
Dalğalan bayrağım, ucal bayrağım!
Səninlə fəxr edir türkün birliyi,
Bu böyük birlikdən güc al, bayrağım!
Dalğalan bayrağım, ucal bayrağım!

        Müstəqil yaşamaq, taleyinin sahibi olmaq, öz dövlətini qurmaq hər bir xalqın arzusudur. Azərbaycan xalqı da hər zaman bu istəklə yaşamışdır. Tarixdə müxtəlif zamanlarda fərqli adlar altında müstəqil Azərbaycan dövlətləri mövcud olmuşdur.
        Azərbaycan dövlətinin maraqlı tarixi keçmişi var. Hər zaman öz milli və dövlət müstəqilliyi uğrunda mübarizə aparan Azərbaycan xalqı XX əsrdə iki dəfə öz dövlət müstəqilliyini elan etdi. 1919 və 1991-ci illərdə ilk dəfə yaradılmış müstəqil Azərbaycan Demokratik Respublikasının cəmi 23 ay ömrü oldu. ilk dəfə yaradılmış Azərbaycan Cümhuriyyətinin banisi M.Ə.Rəsulzadə məhz bu dövlətin üçrəngli bayrağının təsisçisi və yaradıcısı idi. Müstəqil vətənini və bayrağını sevən Məmməd Əmin Rəsulzadə bayrağına məftunluğunu belə ifadə edirdi: «Bir kərə yüksələn bayraq, bir daha enməz.»
        XX əsrin 70-80-ci illərində Azərbaycan dövlətinin yeni inkişaf mərhələsi başlandı. Bu mərhələ Heydər Əliyev mərhələsi kimi tarixdə öz izini qoymuşdur. Məhz o dövrdə aparılan böyük quruculuq işləri indiki müstəqillik üçün bir maddi-mənəvi baza yaratmışdır. Indi aparılan böyük işlər Azərbaycan Respublikasının Ali Soveti tərəfindən 1991-ci il oktyabrın 18-də «Azərbaycan Respublikasının dövlət müstəqilliyi haqqında Konstitusiya Aktı» qəbul edildi. Həmin müstəqillik Aktı ilə bugünkü müstəqil Azərbaycan Respublikası vaxtılə Şərqdə, ümumən türk dünyasında ilk demokratik, parlamentli olmuş və 23 ay (28. 05. 1918 - 27. 04. 1920-ci il) yaşamış Azərbaycan Xalq Cümhuriyyətinin varisi elan edildi.
        Azərbaycan Respublikasının mərhum Prezidenti Heydər Əliyevin «Azərbaycan Xalq Cümhuriyyətinin 80 illiyinin keçirilməsi haqqında» 30 yanvar 1998-ci il tarixli sərəncamında deyildiyi kimi «Azərbaycan Cümhuriyyətinə ölkənin daxilində və xaricində yaranmış gərgin və mürəkkəb ictimai-siyasi şəraitdə fəaliyyət göstərmişdir. Bu dövlətin qısa müddətdə həyata keçirdiyi tədbirlər xalqımızın tarixində böyük iz qoymuşdur. Milliyyətindən, siyasi, dini mənsubiyyətindən, cinsindən asılı olmayaraq, bütün vətəndaşlara bərabər hüquqlar verilməsi, dövlət sərhədlərinin müəyyən olunması, Azərbaycan dövlətçilik atributlarının qəbul edilməsi, ana dilinin dövlət dili elan olunması Azərbaycanın gələcək müstəqilliyi üçün möhkəm zəmin yaratmışdır. Demokratik dövlət quruculuğu, iqtisadiyyat, mədəniyyət, təhsil, hərbi quruculuq sahəsində atılmış addımlar Azərbaycan Xalq Cümhuriyyətinin 23 aylıq fəaliyyətini əks etdirən istiqamətlərdir.»
        Məhz yenilməz olan bu üçrəngli bayrağımız həmin dövlətin bariz nümunəsidir.
  Bayrağımızda üç rəng vardır,
Üç rəngi də iftixardır.
Böyük əhəmiyyətin vardır,
Mənim üçrəngli bayrağım.

        Müstəqil Azərbaycanımızın atributlarından olan üçrəngli bayrağımıza sevgi və məhəbbət rəmzi olaraq ölkə başçısı Ilham Əliyev cənablarının 17 noyabr 2009-cu il sərəncamına əsasən hər il noyabrın 9-u Azərbaycanda Dövlət Bayrağı günü kimi qeyd edilir."
"        Dəniz sahilində fəxrlə dayanırsan. Səni bizim bütün xalq, mənim Bakımı salamlayır.
        Doğma şəhərə sevgi - ətrafımızdakı hər şeyə, nəfəs aldığımız havaya, bizi əhatə edən gözəl insanlara sevgidir. Mən Bakıda doğulub böyümüşəm, buna görə də mənim yaşadığım şəhər mənim üçün belə qiymətlidir. Uşaqlıqda böyüdüyün və qalan ömrünü yaşayacağın doğma şəhəri sevməmək olmaz.
        Bakı Xəzər dənizinin ən mühüm limanıdır. Bakı öz coğrafi mövqeyi sayəsində Abşeronun baş şəhərinə çevrilib. Bakının təbiəti valehedicidir. Hər səhər Xəzər dənizinin zümrüd ləpələri onun sahilini incə sığallayır. Günəş öz şəfəqləri ilə bütün şəhərə saçdıqda, doğma paytaxtımız qızılı nura bürünür. Təbiət öz nemətlərini bu zəngin torpağa əsirgəmədən vermişdir. Şəhərin başlıca sərvəti onun yeraltı yataqlarıdır. Bu barədə qədim yunan coğrafiyaçısı Strabon belə yazmışdır. Bu torpağın təkindəki gizli quyu yataqlarında daldalanmış, özünügizlətmiş ecazkar qaynar yağ - neft idi. Bu günlərdə Bakının neft mədənləri bütün dünyada məşhurdur. Azərbaycan nefti emal edilərək ondan dərmandan tutmuş, benzinə qədər yüzlərlə qiymətli məhsul alınır.
        Heyranedici dəbdəbəli memarlıq abidələri öz gözəlliyi ilə adamı heyrətə salır. Daş həqiqətən möcüzələrin yaradıldığı tikinti materialı kimi qədim Abşeron ustalarının əlində əsas tikinti məmulatı olmuşdur. Bu möcüzələrdən biri də Şirvanşahlar saray kompleksidir. Köhnə Bakıda qədim arxitektura abidəsi əsrlər boyu davam gətirmiş Qız qalasıdır. Bakıda Nizami muzeyi, Elmlər Akademiyası, Opera və balet teatrı, Azərbaycan xalçaçılıq muzeyi və digər çoxlu yeni binalar da inşa edilib. Bakı buxtası boyunca bir neçə kilometr uzanan sahilyanı Milli park bizim digər möcüzələrdəndir. Onun yaşıllıq və fontanları, orada dincələn minlərlə insanı bərk istilərdən qoruyur. Hündür təpəliyi örtən Dağüstü parkdan baxanda Bakı buxtasının və bütün şəhərin canlı mənzərəsi görünür. Bakı ən gözəl şəhərlərdən biri kimi, son illərdə inkişaf edir və yenidən yaranır. Yeni tikililər əvvəlki Bakının sərhədlərini çoxdan aşıb və köhnə məhəllələrin görünüşünü tanınmaz hala gətirib. Yeni tikililərə, kafelərə, maqazinlərə, mehmanxanalara, kinoteatr və saysız fontanlara baxanda Azərbaycan xalqının rahatlığı üçün nələr edildiyinə bir daha əmin olursan. ibrətamiz keçmişinə diqqət yetirəndə, şan-şərəfli bu gününə və gələcəyinə baxanda Bakını sevməyə bilməzsən.
        Mən öz şəhərimi qiymətləndirirəm və onunla fəxr edirəm. ö z şəhərim haqqında danışanda mən sevinclə, yüksəklərə qalxaraq, fəxr hissi keçirirəm. Mən böyüyəndə mütləq doğma şəhərimizin çiçəklənməsi yolunda, öz töhfəmi əsirgəməyəcəyəm."
"        İ.Qolbax yazırdı: «insanlara xoşbəxtlik bəxş etmək, dünyada xoşbəxt olmaq üçün ən doğru yoldur». Yaxşılıq və xoşbəxtlik müxtəlif anlamlardır. İnsan ağıllı nəsihət verərkən, kiməsə yardım əli uzadarkən xoşbəxt olur. Biz xoşbəxt yaşamaq üçün yaradılmışıq, salamat mənzildə yaşamaq üçün, səyahətlər etmək üçün, gündə işə gedib gəlmək üçün, xeyirxah işlər görmək üçün və s. Lakin, bir çox hallarda biz bunun əksinin şahidi oluruq: insanlar bir-birilə müharibə edir, bir-birinin qanını içir və s. Əgər dünya xoşbəxt və sakit olarsa, onda insan da xeyirxah olacaqdır. Bizim başımız üzərində açıq və aydın mavi səma, yaz və payızda çiçəklənir və gözəlləşir, dərsə gedirik və bilik əldə edirik. Bu artıq bizim üçün xoşbəxtlik deməkdir. Amma kobudluq və mənəviyyatsızlıq bizi məyuslaşdırır. Hər addımbaşı ixtilaflar. Belə şəraitdə insanlar xoşbəxt ola bilərmi? Yox. Qarabağ müharibəsi bizim həyatımızı dəyişdirmişdir. 800 minə yaxın qaçqın evsiz qalaraq, çadırlarda məskunlaşmalı oldu. Qaçqınlara humanitar yardım göstərilmişdir. Bizlərdən hər biri bu insanlara yaxşılıq etməlidir. Bir çox hallarda insanlar biri-birinin kədərinə şərik olmurlar. Mən istəməzdim ki, təbii fəlakətlər, daşqınlar, müharibələr olsun. Gözəllik və yaxşılıq dünyanı xilas edəcək. Bunu dahi insanlar belə söyləmişlər. Yanğınsöndürən işləyən, olduqca xeyirxah bir insan haqqında söhbət açmaq istəyirəm. Bir dəfə onu çoxmərtəbəli evin damından özünü atmaq istəyən bir adamı oradan xilas etmək üçün çağırırlar. Suiqəsdçi düz divarın kənarında dayanırmış. Xilaskar, artıq köhnəlmiş və çürük bir nərdivanla onun yanına qalxır. Bir saatdan çox danışdıqdan sonra hər şey öz qaydasına düşür.
        Yanğınsöndürən öz ürəyinin xeyirxahlığı gücünə həmin insanı inandıra bilmişdir ki, özünü öldürmək böyük günah sayılır və bunu yalnız zəif insanlar edir.
        Görün Azərbaycanda nə qədər uşaq və qocalar evi, əlillər üçün xüsusi mərkəzlər vardır. Onlann hamısına mənəvi kömək lazımdır. Uşaqları tərəfindən atılmış valideynlər. Onlar öz övladlarına bu rəftara görə, heç də acıqlı deyillər, əksinə xoşbəxt ki, «övladlarının vəziyyətləri yaxşıdır». Məgər bu ədalətlidir? ö z valideynini kimsəsiz kimi qocalar evinə atan insanda heç vicdanmı olar? Belə övlad necə xöşbəxt ola bilər? İnsan qəlbinin rəhmli olması, bir cazibə kimi insanları özünə cəlb edir, kömək uman qəlblərə aramçılıq bəxş edir. Abbasqulu ağa Bakıxanov belə söyləmişdir: «Bir yaxşı iş gördükdə, bu əməldən iki dəfə sevinirsən: biri onu yerinə yetirəndə, digəri isə etdiyin əməlin bəhrəsini görəndə».
        Mən öz imkanım daxilində insanlara kömək edirəm. Bir kəs isə sevinc içində, uğur qazanan və problemləri həll olunmuş gördükdə, mən ürəkdən sevinirəm. Həqiqətən də başqasının sevincinə sevinmək, böyük xoşbəxtçilikdir."
"        Dünya mürəkkəbdir, çox mürəkkəb - bunlar nə vaxtsa əvvəllər məşhur olan mahnının sözləridir. Bu həqiqətən də belədir. Biz cəmiyyətdə müxtəlif insanların əhatəsində yaşayırıq. Hərənin bir fikri, ideyası, milləti və dini var. Ona görə də onların əməllərini - yaxşı və pisə ayırmaq olar. Xeyirxahlıq çox böyük məfhumdur, bura ürəyiaçıqlıq, sevgi, minnətdarlıq və.s aiddir. Bizə xeyirxahlığı ilk dəfə uşaqlıqda oyuncaqlarımızla oynarkən açıqlayırlar. Məktəb illərində isə müəllimlər bizə sinif yoldaşlarımıza, müəllimlərimizə və ümumən ətrafdakılara qarşı xeyirxah olmağı aşılayırdılar.
        Mən öz dostum Gülməmmədin xeyirxahlığı haqqında danışmaq istərdim. Bir dəfə mən onunla velosipedlə balıq ovuna getdim. Hava çox isti olduğundan susuzluq bizi narahat edirdi, yolun uzaqlığını nəzərə alıb suya qənaət edirdik. Biz lazımi qədər balıq tutduq və artıq evə qayıdarkən, mən təsadüfən öz balıq olan qabımı dənizə aşırdım. Bu məni məyus etdi. Qızmar günün altında bütün günü çalışmağım hədər getdi. Mənim məyusluğumu görən dostum, öz zənbilinin hamısını mənə uzatdı. Çox məmnun oldum, biz balığı yarı böldük. Hərə öz evinə yollandı, ikimiz də sevinc içində idik. Mən sevinirdim ki, bu cür yaxşı dostum var, Gülməmməd isə öz dostunu yarı yolda qoymadığına görə şad idi. Növbəti dəfə hər şey tamam tərsinə olan bilər və onda mən Gülməmmədə kömək edərəm.
        Həyatda sevinc, kədər və hətta, məyusluq dəqiqələri olur. Hər hansı çətin və problemli məsələdə insanlar bizim köməyimizə çatır. İstərdim ki, bütün insanlar xeyirxahlıq əhvali-ruhiyyəsində tərbiyə alsın və savab əməllər edərək ətrafdakılara sevinc bəxş etsin."
"        İnsanda xarakterin formalaşması, onun ətraf aləmlə ilk təmasından başlayır. insanların bir-birilə qarşılıqlı münasibətləri, ürəyiaçıqlıq, məsuliyyət, məhəbbət, minnətdarlıq kimi xüsusiyyətlər, bütün dövrlərdə yazılmamış qanun kimi öz təşəkkülünü tapmışdır. Amma biz bilirik ki, tamamilə ürəyiaçıq, ya da tam qəddar insan yoxdur. İnsanda həmişə bu və ya digər xüsusiyyətlər cəmlənmişdir. Xeyirlə şər bir-birilə daima növbələşərək bizi ömür boyu izləyir. Əgər nəzərə alsaq ki, xarakter, maraqlar, planlar, dünyagörüş və bacarıqlar elə insanların öz sayı qədərdir, onda məlum olar ki, xeyir şərlə daima mübarizədədir. Həyatda hansısa məqsədə istiqamətlənərkən insan özündən asılı olmayaraq özü-özünə qiymət verir.
        Həyatda yaşadığı məqsədə görə onun özünə verdiyi yüksək və ya aşağı qiyməti müəyyən etmək olar. Əgər insan bütün material dəyərləri ələ keçirmək istəyirsə, deməli, özünə də elə həmin səviyyədə də qiymət verir. Amma insan, digərlərinə yaxşılığı, xəstəlik zamanı iztirabların yüngülləşdirilməsində kömək və.s bu kimi müsbət hisslərlə yüklənibsə bu insan özünü insanlığı səviyyəsində qiymətləndirir. O, özünə, insana layiq addımlarla addımlayır. Axı, yalnız həyatı vacib addımlar həyat yolunda inamla irəliləməyə və həyatı ləyaqətlə yaşamağa kömək edir.
        Heç kəs səhv etməkdən sığortalanmayıb. Amma həyat məqsədinin səhv seçilməsi ən böyük tale yönümlü səhvdir.
        Yeni vəzifədə ola bilmirsənsə məyus olursan, öz kolleksiyan üçün yeni marka ala bilmirsənsə - məyusluq, kiminsə avtomobili daha gözəldir - yenə də məyusluq, özü də necə. Maddi dəyərlərin və ya karyera artımının öz həyatı məqsədi hesab edən insanlar daha çox məyus olur, hər şeyi itirmək təhlükəsi ilə üzləşirlər. öz yaxşılığı ilə sevinən insan nəyi itirmək təhlükəsindədir? Yaxşılığın təkcə həyati prinsip olaraq ağıl tərəfindən diktə ilə deyil, ürəkdən gəlməsi çox vacibdir.
        Məhz bu səbəbdən əsas həyat məqsədi, təkcə şəxsi uğur və inkişaf olmamalıdır. O, öz ölkəsinə, insanlara, yaşadığı şəhərə sevgi ilə yoğrulmuş, xeyirxah işlərlə xidmət edəcək olmalıdır. Çünki biz insanlar arasında yaşayırıq və bizim taleyimiz məhz onlarla sıx əlaqədədir. Hər bir insan digər insanın maraqlarını nəzərə almalıdır. Ona hörmət etməli, qayğı ilə yanaşmalıdır. İndividualistlər - yəni o insanlar ki, yalnız özlərini düşünürlər - çox cəmiyyət daim çətinliklər və bəlalarla dolu olacaq. Təbii ki, insan ürəyi geniş, xeyirxah və qayğıkeş olmalıdır. Kimdəsə bu hisslər artıq paslanıbsa, o, gərək tezliklə özü ilə mübarizə aparsın və özünü islah etsin. Çünki cəmiyyətdə baş verən bir çox hadisələr, bumeranq tək insanın özünə qayıdır. Bütün bu çətinliklərdən çıxdıqdan sonra, cəmiyyətimiz kamil bir cəmiyyətə çevriləcəkdir."
"        Bakının və bütövlükdə Azərbaycanın tarixi zəngin hadisələrlə doludur. Bakıda çoxlu sayda abidələr var və onlar sükunət halında şəhərin keçdiyi uzun dövrlü tarixi izləmişlər. Bakının memarlıq abidələri şəhərin inkişaf tarixini, demək olar ki, bütünlüklə əks etdirir. Bu abidələr şəhərin ən qədim hissəsi - İçərişəhərdə qorunub saxlanılmışdır. Şəhərin digər yerlərində də müxtəlif abidələr mövcuddur. Bakının dəniz «fasad»ını Qız qalasız təsəvvür etmək mümkün deyil. İçərişəhərdə Azərbaycanın ən qədim məscidlərindən biri olan «Həzrət Muhəmməd» məscidi vardır. Qədim tarixi məscid olan «Cümə» məscidinin gözəlliyi ziyarət edənləri valeh edir. Bir az yuxarılarda qədim Şirvanşahlar sarayı ucalır. Ətrafda isə müxtəlif məscidlər və tarixi abidələr zəngin mədəniyyətimizdən xəbər verir. Ümumiyyətlə, içərisi müxtəlif tarixi abidələr, gözəl minarəli məscidləri olan Içərişəhər, özü bir kompleks şəklində böyük bir qoruqdur. Belə ki, 1977-ci ildən İçərişəhər dövlət qoruğu elan olunmuşdur. Içərişəhər darvazalarından keçib, içəri daxil olarkən, sanki əsrarəngiz bir aləmə qədəm qoyursan.
        Bakı şəhərində abidələrlə yanaşı, inşa edilmiş bir çox zavod və fabriklər var. Bu tüstü buraxan uzun borulu zavod və fabriklər, abidələrlə müqayisədə elə də estetik gözəllik bəxş etməsələr də, onlar müasir Bakının ayrılmaz hissəsini təşkil edirlər.
        Bakı şəhərində neft sənayesi sürətlə inkişaf edir. Güclü küləklər vaxtı dənizin üzərində neft layları görsənir, bu da ki, öz növbəsində ekologiya üçün çox təhlükəlidir. Bakı böyük sənaye şəhəridir. Zaman geçdikcə, dünya ictimaiyyəti ekoloji problemlərə çox fikir verir və bununla bağlı dünyada bir çox ziyan verən sənaye müəssisələri bağlanır və ya yeni iş rejiminə keçir. Eləcə də Bakı şəhərində, ictimaiyyətin tələbi ilə bir neçə zərərli müəssisələr bağlanmışdır.
        Sənaye müəssisələri, abidələr və yaşayış binalarından əlavə, Bakıda çoxlu sayda tədris və mədəniyyət mərkəzləri vardır.
        Bakı - çox orijinal bir şəhərdir. O, dünyanın heç bir şəhərinə bənzəmir. Yalnız Neapol şəhərinin dəniz sahili Bakı şəhərinə çox oxşayır. Bakı, geniş Bakı buxtasının cənub yamacında amfiteatr şəklində yer almışdır. Dənizin sahilindən küçə və binalar, yarusbayarus ucalır. Bakı şəhərinin ayrılmaz simvolu olan neft buruqları, mavi dənizin fonunda Bakını təkraredilməz fonda göstərir. Bakı şəhəri gecə vaxtı daha da qəşəngləşir, sahil boyu uzanan bulvar işıqları ilə, dənizdə üzən və sahildə lövbər salan gəmilərin işıqları, birlikdə xüsusi əsrarəngiz gözəllik verir.
        Bakı iri elmi və mədəni mərkəzdir. Burada hər il minlərlə gənc mütəxəssis dərs alır, bundan əlavə şəhərimizdə çoxlu sayda əcnəbi tələbələr müxtəlif elmlərin sirlərinə yiyələnirlər. Şəhərdə çoxlu sayda kitabxana, teatr və muzeylər vardır.
        Bakının küçə və meydanları canlı tarix nümunələridir. Şəhərin küçələrindən bir dəfə keçməklə böyük şəhərin intensiv ritmi, o an hiss olunur, Bakı - güclü sənaye şəhəri və şanlı ənənələrə malik olan geniş iri mədəniyyət mərkəzidir."
"        Artıq on beş ildən çoxdur ki, mənim doğma Azərbaycanım qonşu Ermənistanla müharibə şəraitindədir. Bütün ağrılı hadisələr 1988-ci ildə başlamışdır. Insanların həyatı iki dövrə bölündü - müharibədən əvvəl və sonra. Qısa müddət ərzində on minlərlə və yüz minlərlə insanların dinc həyatına son qoyulmuş, onlar öz ata-baba torpaqlarından qovulmuş, bəziləri isə həlak olmuşlar.
        Qarabağ. Azərbaycanın ən görməli və gözəl guşələrindən biri siyasətçilərin və ayrı-ayn daşnakların fitnəsi nəticəsində geniş hərbi əməliyyatlar ərazisinə çevrildi.
        Şuşa - qədim Azərbaycan şəhəri, mədəniyyət və tarix beşiyi, görkəmli şairlər və bəstəkarlar diyarıdır. Təəssüf ki, Şuşa ermənilər tərəfindən 1992- ci il 8 may tarixində işğal olunmuşdur. Evlər və bağlar yandırılmış, tarixi abidələr məhv edilmiş, kəndlərin və qəsəbələrin tarixi adları yer üzündən silinmişdir.
        Ağdam, Laçın, Xocalı və digər yaşayış məntəqələri vəhşicəsinə işğala məruz qalmışdır.
        Qarabağ - sağalmayan və ağrılı bir yaradır, hər bir azərbaycanlının qəm yeridir. Şairlər və bəstəkarlar diyarı adlandırılan gözəl diyar, mahnılarda «cənnət-məkan» adı verilən qədim Şuşa artıq neçə illərdir xalqdan və Vətəndən uzaq, yad əllərə düşmüşdür.
        Neçə illər keçsə də belə, Şuşanın və digər yaşayış məntəqələrin qaytarılması məsələsi həll olunmamış qalır. Doğma diyardan və eveşiklərindən məhrum olmuş şəhər sakinləri çadırlarda və digər müvəqqəti yaşayış məntəqələrində yaşayaraq, tezliklə qayıtmaq arzusundadırlar. işğal olunmuş ərazilərdə yaşayış məntəqələrinin və mədəniyyət ocaqlarının tarixi adları dəyişdirilmiş və qondarma erməni adları verilmişdir. Demək olar ki, bütün səviyyələrdə Qarabağ münaqişəsinin həlli barədə danışıqlar aparılmışdır. Hər gün biz doğma Qarabağ haqqında qəzet və jurnal səhifələrindən oxuyur, televizorda o günlərin dəhşətli kadrlarını görürük.
        Dünya yeni əsrə və yeni minilliyə qədəm qoymuşdur. Biz, XXI əsrdə yaşayan nəsil, ata-babalanmızın etdiyi əməlləri davam etdirib, vətənimizi daha da çiçəkləndirməliyik. Tezliklə bizim diyarda sülh bərqərar edilməli və ya düşmənlər torpaqlarımızdan hərb gücünə qovulmalıdır.
        Dahi ispan rəssamı Paulo Pikkaso yazırdı: «Müharibə - millətlər və xalqlar arasında mühakimənin ən dəhşətli yoludur, və bununla da həm hakimi, həm də müttəhimi məhvə sürükləyir».
        Müharibədə qaliblər və ya məğlublar olmur, müharibə ilə tərəqqi və inkişaf əldə edilmir. Bu gün biz hamımız gələcəyə görə cavabdehik. Biz gərək bu müharibəni başa vuraq və doğma Qarabağı Azərbaycana qaytaraq."
"        Biliyin, elmin insan həyatında tutduğu yerin məna və əhəmiyyəti haqqında hələ XII əsrin dahi şairi N. Gəncəvi yazırdı:
  Qüwət elmdədir, başqa cür heç kəs
Heç kəsə üstünlük eyləyə bilməz.

        Biz elmi-texniki tərəqqinin çox vüsət alıb tüğyan etdiyi bir əsrdə yaşayırıq. Bu belə bir əsrdir ki, cəmiyyətimizin onun iqtisadi, mədəni, mənəvi inkişafı elm və biliklə xarakterizə olunur.
        Təhsil və bilik insan həyatında aparıcı rol oynayan ən vacib amillərdəndir. Belə ki, bilik insanın güclü, qüdrətli, müdrik bir şəxsiyyət kimi yetişməsində bir vasitədir. Elm, təhsil eyni zamanda dünya və aləmi, onun əsrarəngiz çalarlarını dərk edib duymaq üçün bir vasitədir. Belə ki, bizi əhatə edən aləm elmin, təhsilin və müasir texnikanın uğurlu nailiyyətlərinə əsaslanır.
        Bunlar bizi əhatə edən, bizim gündəlik istifadə edib bəhrələndiyimiz - televizor, kompyuter, radio və müxtəlif adda olan saysız-hesabsız elektrik avadanlıqlardır.
        Elmsiz, təhsilsiz bir insan yolunu azmış kor bir səyyaha bənzər ki, kiçik bir çuxur onu məhv edər.
        Elm və bilik insan həyatını mənalandıran, onu zənginləşdirən işıqlı bir yoldur. Odur ki, həyat və güzəranımızı daha mənalı etmək, səmərəli yaşamaq üçün daha çox təhsilə, savada yiyələnməliyik.
        Mən IX sinifdə oxuyuram. Hər zaman ailəmizdə təhsildən, bilikdən söhbət gedərkən böyüklərim mənə daha çox oxumaq, təhsillənmək, dərin biliyə sahib olmağı tövsiyə edirlər. Babam isə deyir ki, təhsil, savad, yiyələndiyin sənət hər bir şəxsin daşınmaz əmlakıdır., özününküdür. Onun bəhrəsi, barı sənin öz əlindədir. Nə qədər istəsən onu zənginləşdirə bilərsən.
        Savadlı, təhsilli insanla ünsiyyət qurarkən heç yorulmursan. Əksinə onun söhbətindən bir rahatlıq, sakitlik duyursan. Müsahibindən bəzən heç oxumadığın, eşitmədiyin tarixi faktlar, gözəl kəlamlar eşidirsən. Bunlar insan ruhunu qidalandırır, rahatladır. Bilik insanı güclü edir. Çünki bilikli insan həm də ziyalı olur. Ona görə ki, belə insanlar yaşadığı cəmiyyətin bütün keyfıyyətlərini, mənsub olduğu millətin zəngin mənəvi dəyərlərini, tarixi şəxsiyyətlərini tanıyır, dilini, dinini təbliğ edir. Bu cür insanlar eyni zamanda yaşadığı müasir cəmiyyətin nail olduğu texnologiyanın, müasir avadanlıqların və onlarla davranış mədəniyyətinə də sahiblənirlər.
        Bilikli insan hərtərəfli olduğu üçün hər hansı bir çətin vəziyyətdən çox asanlıqla çıxa bilir. Belə insanlar ziyalılığın göstəricisi kimi güclü ünsiyyət bacarığına da yiyələnmiş olur. Belə ki, dili, ünsiyyəti güclü olan insan malik olduğu bilik və bacarığını daha rahat, başa düşüləcək tərzdə ifadə etmək qabiliyyətindədir. Budur ziyalılıq.
        Elmin mənbəyi evimizdən, bağçadan və məktəbdən başlanır. Elm öyrənmək böyük zəhmət, qabiliyyət və zaman tələb edir. Bu işdə bilikli, dünyagörüşlü, milli dəyərlərimizi ifadə edən müasir texnikaya, onun nailiyyətlərinə yiyələnmiş vətənpərvər, fədakar müəllimlərimiz böyük rol oynayır.
        İndi dünya ölkələrinə inteqrasiyası vacib olduğu, intellekt savaşı getdiyi zamandır.
        Torpaqlarımızın işğaldan azad edilməsi millətimizin azad, firavan yaşaması üçün bütün bilik və bacarıqlara yiyələnən vətəndaşlarımıza böyük ehtiyac vardır. Çünki elmi biliklərə malik bir ölkənin gücü, qüdrəti böyük olar.
        Bilikdən güclü bir qüwə yoxdur, biliklə silahlanan insan məğlubedilməzdir.
        Dahi şairimiz N.Gəncəvi alimin rütbəsinin ən uca rütbə olduğunu belə ifadə etmişdir.
  Qüvvət elmdədir, başqa cür heç kəs
Heç kəsə üstünlük eyləyə bilməz!
Hər uca rütbədən biliniz fəqət,
Alimin rütbəsi ucadır əlbət!"
"        Bilik xəzinədir. Elm, bilik o qədər həzz mənbəyidir ki, o insana hər şeyi, hətta fiziki iztirabı, necə qocaldığını belə unutdura bilər.
        Öyrənilməsi lazım olanlar həddindən artıq çox, insan həyatı isə olduqca qısadır. Biliksiz həyat həyat deyil. O adam məharətlidir ki, çox əziyyət çəkmədən elmə yiyələnir. Çox şeyi başqalarından öyrənir, hamının müdrikliyindən və qabiliyyətindən bəhrələnir. Yaşayaraq əldə edilən bilik daş üzərinə həkk edilmiş yazıdır.
        Biz elmi-texniki tərəqqi əsrində yaşayırıq. Bu əsr elə bir əsrdir ki, bu zamanda cəmiyyətin inkişaf templəri, onun iqtisadi inkişafı birbaşa olaraq bilik və elmdən asılıdır.
        Bilik bir gücdür. Elm öyrənmək böyük bir zəhmətdir. J.J.Russo demişdir: «Döyüşdə silah lazım olduğu kimi, həyatda da bilik lazımdır.»
        Müasir elm və tərəqqi elə bir səviyyəyə gəlib çatmışdır ki, nə orta, nə də ali məktəblər insana onun həyatının axırına kimi bütün bilik və elmi verə bilmir. Məhz buna görə də hər bir insan daim axtarışda olmalı, yeniliklərlə tanış olub, yeni bilik əldə etməlidir.

Qüvvət elmdədir, başqa cür heç kəs,
Heç kəsə üstünlük eyləyə bilməz.
Hər uca zirvədən bilin ki, fəqət
Alimin rütbəsi ucadır əlbət.

        Məncə, hər kəs var-dövlət, daş-qaş əvəzinə bilik yığsa daha zəngin və güclü olar. Çünki ən qiymətli daş-qaşı salıb itirərsən, var-dövlət tükənər, lakin biliyi heç kəs səndən ala bilməz. Biliyini artırdıqca daha güclü və qüvvətli olarsan. Bir ərəb atalar sözündə deyildiyi kimi, «Bilikli adamın bir günü nadan adamın bütün ömrünə bərabərdir.»
        Həqiqətən də, bilik qaranlıq yollarda insana işıq bəxş edən bir çıraqdır.
        Gənclikdə günü hədər keçirmək olmaz. Çalışıb gənclikdə daha çox oxumaq, bilik əldə etmək lazımdır ki, gənclikdə qazanılan bilik qocalıqda müdriklik deməkdir. Bilik insana insanlıq, özünü əvəzsiz müstəqil varlıq olaraq təsdiq etmək üçün gərəkdir. insanlıq tələbi insanı vətənə sevgi üstə kökləyir.
        Biz gərək elmi biliklərimizi daha dərindən mənimsəyək ki, öz peşəmizin güclü mütəxəssisinə çevrilək, çünki respublikamızın rifahı bizim əlimizdədir.
        «Bilik - başa tac, var-dövlət boyuna boyunduruqdur» atalar sözü ilə yazımı bitirirəm və bütün gənclərimizin bəzəyinin daş-qaş, var-dövlət yox, bilik olmasını arzulayıram."
"Bilikdən güclü bir qüwə yoxdur:
biliklə silahlanan insan məğlubedilməzdir.
M.Qorki
        Bilik insanın və cəmiyyətin həyatında mühüm bir rol oynayır. Əbəs yerə sentyabrın birini bilik günü kimi təyin etməmişlər. Biliksiz cəmiyyət deqradasiyaya məruz qalır, inkişaf etmək əvəzinə geriləyir və məhvə düçar olur. Hal-hazırda XXI əsrdə biz kompyutersiz, internetsiz, müasir tibbi ləvazimatsız keçinə bilmərik. Bunlar olmasaydı kosmik gəmiləri düzəltmək, ürək və gözlərdə əməliyyat aparmaq mümkün olmazdı.
        Yüksəksürətli qatarlarda, gözəl metroda, ağıllı və bilikli insanların sayəsində meydana çıxmışdır. Bilik və müdriklik hər zaman yanaşı addımlayırlar. Yüksək ali savada malik olan insan hər zaman müdrik məsləhət verər və müdrikcəsinə hərəkət edər.
        Mənən elə gəlir ki, bilik və müdriklik insanın zinətidir.
        Stanislav Fyodorov, Paşa Qəlbinur kimi məşhur oftamoloqlar minlərlə xəstəyə görmə qabiliyyətlərini qaytarmışlar. Buna görə onların pasiyentləri hər zaman onlara minnətdardırlar. Onlar öz əməlləri ilə ölkələrini tanıtmışlar və çoxlu oftamoloq yetişdirmişlər. Belə insanlar bəşəriyyətə kifayət qədir xeyir gətirən insanlardır.
        Məşhur konstruktor S.Korolyov öz ağlı və bilikləri ilə kosmik gəmi yaratdı. O, gecə və gündüz yorulmaq bilmədən çalışırdı. Onun gəmisində ilk uçan insan, ilk kosmonavt Yuri Qaqarin oldu.
        Həmçinin öz elmi, bilikləri və müdrikliyi ilə insanlara xeyir gətirən məşhur həkimlər - kardioloq Renat Akçurin və David Debeyki də var.
        Həkim cərrah Topçubaşov yüzlərlə insanı əməliyyat edərək onları yenidən həyata qaytarmışdı.
        Elm öyrənməkdə gərək çox inadlı və qətiyyətli insan olmaq lazımdır, çünki biliksiz yaşamaq mümkün deyil.
        Vaxt gələcək Yer kürəsində müharibələr bitəcək, nüvə silahları, kimyəvi bombalar (bunlarda insan zəkasının məhsuludur) məhv ediləcək və bütün vasitələr bəşəriyyətin xeyrinə istifadə ediləcək. Hər şey kompyuterləşdiriləcək. Bu ki, çox möhtəşəm bir şeydir! Təsəvvür edin, kompyuterlə məktub yazmaq, imtahan vermək.
        Peyğəmbərimiz Həzrət Məhəmməd (s) buyurmuşdur ki, elm öyrənin və hətta, Çində belə olsa elmin dalınca gedin. Biz gərək elmi biliklərimizi daha dərindən mənimsəyək ki, öz peşəmizin güclü mütəxəssisinə çevrilək, çünki respublikamızın gələcək rifahı bizim əlimizdədir.
        Burada N.Nekrasovun müəllimlər haqqında söylədiklərini yada salmaq çox yaxşı olardı: «Xeyirxahlıq, əbədiyyət və bilik əkin». Mən öz müəllimlərimin hamısına onların zəhmətinə görə, verdikləri biliklərə görə çox minnətdaram. Bilik vermək heç zaman asan bir məsələ olmayıb. Bu iş insandan çox əziyyət istəyən, güclü iradə, oturmaq qabiliyyəti və məqsədə çatmaq qətiyyəti tələb edən şərəfli bir peşədir.
        Mən müdrikliklə dolu ağıllı insanlarla, xüsusən yaşlı kəsimlə söhbətləşməyi çox sevirəm. Ürəyiniz istəyən mövzularda onlarla söhbətləşmək olar. Anarın yazdığı «Mənim Kitabi-Dədə Qorqudumw kitabının baş qəhrəmanlarından biri də müdrik Qorqudun özü idi. Bütün insanların hamısı müdrik məsləhətlər almaq üçün məhz onun yanına gəlirlər. O hər zaman bütün insanları, məxsusilə xanlan sülalələr arası müharibəni dayandırmağa və ümumi düşmən əleyhinə birləşməyə çağırırdı. Beləliklə, bilik və müdriklik insanı bəzəyir.
        Biz gərək M.Qorkinin verdiyi məsləhətlərə riayət edək. O, deyirdi: «Hər zaman oxumaq, hər şeyi bilmək üçün nə qədər çox bilsən bir o qədər güclü olarsan.»"
"Nə isə bilməyib öyrənmək istəyirsənsə ondan utanma,
Bilməyib öyrənmək istəmirsənsə, bundan utanmaq lazımdır.
(Nəsir Xosrov)
        Bizim həyatımız elə qurulub ki, hələ uşaq çağlarından qoca vaxtlarımıza qədər hər gün yeni bir bilgi əldə edirik. Əlifbanın ilk hərflərini öyrənən bir uşaq artıq hecalamağa başlayır, sonra isə söz qurmağa çalışır. Tədricən zaman keçdikcə onun dünya görüşü genişlənir. Artıq birinci sinifə gedən uşaq müəlliminin köməyi vasitəsi ilə elmlər aləminə addım-addım irəliləyir. Müxtəlif məktəb dərslərini öyrənərək uşaq inkişaf edir.
        Lakin əldə etdiyimiz bilik və məlumatlar bununla yekunlaşmır, biz əlavə olaraq kitablardan, jurnallardan, televiziya verilişlərindən də yeni bilgilər qazanırıq. Insanların yeni bilgilər əldə etmək istəyi müxtəlif tamaşaları, sərgiləri və muzey ekskursiyalarını maraqlı edir. Bu cür tədbirlərdən biz çoxlu maraqlı və mənalı bilgilər əldə edirik. Lakin bunlarla yanaşı, müasir zamanda ən mütərəqqi məlumat mənbəyi kompyuterdir, daha doğrusunu desək kompyuter vasitəsi ilə daxil olduğumuz internet aləmidir. Bu möcüzəvi aləmdən ürəyiniz istəyən bilgini əldə etmək mümkündür. Halbuki, bu aləmi yaradan insan oğludur. Görəsən bütün nəzərdə tutduğunu yekun nəticəyə çatdırmaq üçün nə qədər biliyə malik olmalısan? Demək ki, kompyuter proqramları sahəsində çalışan insan çoxlu kitab oxuyub və hər zaman kamilliyə doğru irəliləyirdi. Yəqin ki, bütün bu kitablar nəinki texniki, həmçinin bədii kitablar olublar, çünki hazırlanan proqramlar dəqiqliklə işlənmişdir.
        Müəllimlərimiz bizi hələ məktəb illərində xeyirli və lazımlı məlumatlarla maraqlandırırdılar. Biz buna görə öz müəllimlərimizə çox minnətdarıq və bildirmək istəyirəm ki, bu barədə bir müdrik insanın söylədiyi fikir mənim çox xoşuma gəlir: «Müəlliminə əbədiyyən minnətdar ol. O, səndən kamil bir insan yetişdirmişdir».
        Məktəbi bitirəndən sonra biz daha böyük və daha ağıllı olacayıq. Bir çox şeyə biz artıq yetkin insan kimi baxacayıq. Bizim təfəkkür tərzimiz daha da ciddiləşəcək. Hələ qədim zamanlarda böyük alim Hiloni deyirdi:
  «Müdrik insan öz əməlləri ilə tanınanda,
Onun müdrikliyinin dəyəri də artacaq».

        Biliyə və elmə can atmayan insanı cahil insan adlandırırlar. Belə bir insanla bir yerdə olmaq çox maraqsızdır və həddindən artıq darıxdırıcıdır. Ona görə geniş surətdə elmə, biliyə yiyələnmək və irəliləmək lazımdır. Bizim elmimiz və bildiklərimiz bizim gələcəyimizdir. Hər bir insan müdrik və dahi insan Nizaminin söylədiklərinə gərək əməl etsin:
  «Bir eim öyrənmək istədikdə sən,
Çalış ki, hər şeyi kamil biləsən,
Kamil bir palançı olsa da insan,
Yaxşıdır yarımçıq papaqçılıqdan»."

"        Biz elmi-texniki tərəqqinin inqilabı əsrində yaşayırıq. Bu əsr elə bir əsrdir ki, bu zamanda cəmiyyətin inkişaf templəri, onun iqtisadi inkişafı bir başa olaraq bilik və elmdən asılıdır.
        Bilik bir gücdür.
        Bu ifadəni biz tez-tez eşidirik və bu ifadənin mənası ildən-ilə daha da güclənir.
        Hər birimizin həyatında elə bir an olub ki, ilk dəfə olaraq bir əlimizdə gül dəstəsi, digər əlimizdə isə çanta məktəbə oxuyub-öyrənməyə gəlmişik. Biz məktəbdən bilik aləminə ilk addımımızı atırıq. Zaman keçdikcə biz həyatımızı nəyə sərf etdiyimizi daha da dərindən dərk edirik və onun əhəmiyyətini anlayırıq.
        Elm öyrənmək böyük bir zəhmətdir. Və bu zəhmətin bütün nəticələri çox mühüm dərəcədə bir başa olaraq insanın zəhmətkeşliyindən və qabiliyyətlərindən asılıdır.
        Bu dünyada heç də hər şey asanlıqla əldə olunmur, məhz elə bu səbəbdən bəşər məktəb, orta ixtisas təhsil müəssisələri, texnikumlar, institutlar, litseylər, peşə məktəbləri və digər təhsil məktəbləri kimi lazımi ictimai müəssisələr tikir. Bəşəriyyətin uzun əsrlərdən bəri gələn təcrübəsi göstərir ki, ciddi fundamental bilgilərin əldə edilməsi üçün güclü təşfiq tələbə və ya şagirdin ətraf mühitində olan kollektivi və bu kollektivdə axırıncı olmamaq istəyidir.
        Hələ qədim zamanlarda olimpiyada və universiyadalar təşkil olunurdu. Bu qəbildən olan yarışlarda tələbə və şagirdlər özlərinin üstün bilik və qabiliyyətlərini nümayiş etdirirdilər.
        Fundamental və dəyərli bilgilərin əldə edilməsindən danışarkən əsas amillərdən biri olan müəllim əməyindən danışmamaq olmur. Ən qədim zamanlardan bu günə kimi bu peşə ən şərəfli peşələrdən biri kimi olaraq qalır. Xüsusi istedadlı şagirdlər olduğu kimi, eyni ilə xüsusi istedadlı qabiliyyətli müəllimlər də var. Belə müəllimlərin hüzurunda həm krallar, həm şahənşahlar, həm hersoq və vəzirlər, həm də kasıblar başlarını əyirdilər.
        Müasir elm və tərəqqi elə bir səviyyəyə gəlib çatmışdır ki, nə orta məktəb, nə də ali məktəb insana onun həyatının axırına kimi bütün bilik və elmi verə bilmir. Məhz buna görə biz hər bir yerdə müxtəlif yaşlarda insanlar görürük ki, onlar əllərində kitab, dərslik və ya da konspektlər vasitəsi ilə öz bilik və elmlərini artırırlar. Müxtəlif peşə mütəxəssisləri üçün xüsusi institutlar vardır ki, orada onlar təkmilləşdirmə kursları keçirlər. Yazıçı və şair, konstruktor və ya alim olmaq üçün geniş bilgilərə malik olmaq lazımdır.
        Bütün bunların hamısının təməlində əlbəttə ki, məktəbdə bizə verilən əsas fundamental elmlərin bünövrəsini mənimsəmək durur. Bütün kompleks elmlər öyrənilməsə o zaman insanın hər hansısa bir sahədə ciddi yaradıcılıq keyfiyyətlətini nümayiş etdirməsi və çalışması qeyri mümkündür."
"        Əgər sağlam qalmaq istəyirsənsə, gərək idmanın hər hansı bir növü ilə məşğul olasan.
        İdman mənim həyatımın ayrılmaz bir hissəsidir. Hər səhər, ilin bütün günləri mən səhər gimnastikası edirəm. Demək olar ki, hər gün mənim məşqlərim olur. Yayda mən üzgüçülük və avarçəkmə ilə məşğul oluram. Həmçinin, yay tətillərində biz yürüşlərə gedirik. Mən, adətən qış tətillərini kənddə keçirirəm, orada xizək sürür, konki ilə sürüşürəm. Həmçinin, mən yüngül atletika ilə də məşğul oluram. Mənim sinif yoldaşlarım arasında müxtəlif idman növləri populyardır. Mənim dostlarımın hamısı cürbəcür idmanla məşğul olur: su polosu, gimnastika, at çapma, güləş, qılınc oynatma, ağır atletika, boks, futbol, basketbol və s. Bizim məktəbdə yaxşı idman komandaları formalaşmış və müxtəlif adda yarışlar təşkil olunur. Bizim məktəbin oğlanları futbol xəstəsidirlər. Oğlanlar futbol oynayır, qızlar isə onlara azarkeşlik edirlər. Bizim məktəbin komandalarının iştirak etdiyi yarışları qızlar heç vaxt unutmur və daima onlara azarkeşlik etmək, dəstək vermək üçün orada iştirak edirlər.
        İndi bir neçə söz bizim bədən tərbiyəsi dərslərimiz haqqında demək istərdim. Hava soyuq olduqda idman dərsləri içəridə, məktəbimizin idman zalında keçirilir. Biz müxtəlif oyunlar oynayırıq, adətən, basketbol və ya futbol. Bundan əlavə, biz dərsin bir hissəsini gimnastikaya həsr edirik.
        Payızda və yazda, havalar mülayim keçdiyi vaxt bədən tərbiyəsi dərsləri məktəbin idman stadionunda keçirilir. İldə bir dəfə, yazın axırında, bizim məktəbdə idman günü keçirilir. Həmin gün dərslər təxirə salınır. Yarışın bütün iştirakçıları idman paltarı geyərək mübarizəyə başlayır, tamaşaçılar isə qaçış zolağının ətrafında əyləşərək idmançılara dəstək verirlər. Bütün yarışlar eyni zamanda keçirilir. Bu gün hər il uğurla başa vurulur. Hətta, bu idman bayramı soyuq günə təsadüf etsə də belə, biz o gündən xüsusi ləzzət alırıq."
"        Mən musiqini xoşlayıram və mənim fikrimcə, insanlar onsuz yaşaya bilməzlər. Səhər dərsə getməmişdən qabaq mən çox vaxt musiqiyə qulaq asıram. Biz musiqini çox yerdə eşidə bilirik: küçələrdə, mağazalarda, televizor və radioda, avtomobillərdə və s. Hərənin bir zövqü var, hərə hansısa növ musiqini xoşlayır. Mənim ən çox xoşladığım musiqi - klassik musiqidir.
        Əksər insanlar musiqini xoşlayırlar. Onlar kassetlər və disklər alır, konsertlərə gedir, filarmoniyaya və teatrlara baş vururlar.
        Mən musiqiyə qulaq asmağı çox xoşayıram, çünki o mənim əhvaliruhiyyəmi və emosiyalarımı əks etdirir. Bəzən mənim kefim olmayanda, mən sevdiyim musiqiyə qulaq asıram və bununla da mənim əhvali-ruhiyyəm qalxır, mən özümü yaxşı hiss edirəm.
        Bəzən mən sevdiyim ifaçıların konsertlərində və tədbirlərində iştirak edirəm. Mən televizorda musiqi verilişlərini izləməyi xoşlayıram. Bu verilişlərdə, mənim sevdiyim populyar qruplar və ifaçılar haqqında dəyərli informasiyalar alıram. Mənim otağımın divarlarında sevdiyim musiqi ifaçılarının şəkilləri asılmışdır.
        Təəssüf ki, hal-hazırda bizim milli musiqi aləmimiz, bir çox bacarıqsız və səviyyəsiz ifaçılarla doludur, bu məni kədərləndirir. Yaxşı prodüser seçmək, hələ gözəl səsə və ifaya malik olmaq demək deyil. Mənə elə gəlir ki, yalnız istedadlı və səviyyəli insanlar özlərini mügənni adlandırmağa layiqdirlər."
"        Mən valideyimlərimlə birgə yeni böyük bir evin yeddinci mərtəbəsində yaşayıram. Bu mənzilə biz yaxın zamanlarda köçmüşük, lakin artıq yeni evə öyrəşmişik. Təzə mənzilimiz keçmiş evlə müqayisədə daha gözəl və rahatdır.
        Mənzilə daxil olurkən, elə o an böyük və geniş dəhlizə varid olursan. Bir divardan asılqanlar, digər divardan isə bədənnüma ayna qoyulmuşdur. Yaxında mətbəxə açılan qapı, digər tərəfdə isə sağda - bizim otağa və valideynlərimin otağına girişdir. Bizim otağımız geniş və işıqlıdır, buradan lociyaya çıxış var. Uşaq otağını biz qardaşımla özümüz yığıb-yığışdırırıq.           Bizim otaqda iki çarpayı var: biri mənim, o birisi isə Samirin. Sol küncdə paltar şkafı, oyuncaqlar və kitablar üçün şkaf durmuşdur. Bizim gözəl kitabxanamız var və burada ən maraqlı kitablar yığılmışdır. Divann yanında, sağda kitab rəfli yazı masası, televizor və maqnitofon üçün dolabça durmuşdur.
        Yazı masasının arxasında mən dərslərimi edir və rəsm çəkirəm. Düzünü desəm, masa həmişə səliqəli vəziyyətdə olmur, buna görə də anam bəzən mənə irad tutur.
        Kitab rəfində dərsliklər və «Uşaq ensiklopediyası» seriyasından olan kitablar düzülmüşdür, mən onları vaxt tapdıqda vərəqləməyi xoşlayıram. Kitabların arasında bir balaca boş yer vardır, orada dağlardan tapdığımız gözəl daşlar və dağ qumotusu, botanik bağda bitən bəzi bitkilərin yarpaqları vardır. Bütün bunlar səliqəli surətdə düzülmüşdür və hər səhər gözlərimi açdıqda bu gözəl mənzərənin şahidi oluram. Bu gözəllik mənə deyir ki, tezliklə yay qayıdacaq və biz ailəliklə təkrar olaraq nəvazişli dənizə gedəcəyik.
        İndi siz təsəvvür etdiniz, mənim mənzilim nə formadadır? Bizə qorıaq gəlin və siz görəcəksiniz ki, bizim ev necə təmiz və rahatdır."
"        Günəşin doğması yay vaxtı çox erkən vaxtlara təsadüf edir. Günəşin şüalarının yerə saçması ilə təbiət yuxudan oyanır: quşlar şən halda cikkildəşir, yarpaqlar Günəşə doğru öz ovuclarını açır, əlvan rəngli kəpənəklər sevinc içində pırıltı ilə uçur, qarışqalar və böcəklər işə başlayırlar. isti və nəvazişkar şüaların təması nəticəsində meyvələr qızarır. Yeraltı şirələrlə qidalanan otlar güc-qüvvət toplayaraq Günəşə doğru qalxırlar.
        Günün ortasında Günəş ən yüksək nöqtədə sallanaraq qalır, hava daha da istiləşir, buna görə də ən yaxşısı - kölgədə oynamaq və ya göldə çimməkdir.
        Axşama tərəf hava istiləşir. Günəş artıq yorulub və öz yerini erkən Aya təhvil verir. Onların hər ikisi müəyyən bir vaxtda göydə görsənirlər. Sonra tədricən Ayın ətrafına ilk ulduzlar yığışır və göy daha qaranlıq və daha dərin olur. Yüngül külək yarpaqlara şəfəqə qədər asta-asta layla çalır, quşlar, gündüz kəpənəkləri, böcəklər və qarışqalar artıq gizlənirlər. Onların əvəzinə isə gecə kəpənəkləri və ağcaqanadlar görsənməyə başlayır."
"        Hazırkı dövrdə həyatımızı kitablarsız təsəvvür etmək mümkün deyil. Ehtimal ki, bizim planetdə insandan çox kitab vardır. Kitab çapından qabaq insanlar kitabı, insan zəkası və təcrübəsinin bir xəzinəsi sayırdılar. Əlyazmalar aylarla yazılıb toplanır və kitab halına salınır, dərin hörmət və ehtiramla qorunurdu. Üç tip kitab mövcuddur. ilk olaraq bu, müxtəlif sahələrin bilgilərinə aid və bəşəriyyətin dərin zəkalarının məhsulu olan kitablardır. Sonra, dərsliklər, arayış kitabçaları və çoxlu sayda lüğətlər gəlir. Və son olaraq, asudə vaxtda oxumaq üçün bütün növ və janrlara aid kitabları göstərmək olar.
        Klassik əsərləri oxuduğunuz zaman, hər dəfə bunu tələsmədən etmək lazımdır. Nizami, Füzuli, Tolstoy, Dostoyevski, Mopassan, Balzak və s. əsərlərinin dərk edilməsi yaşdan və təcrübədən asılıdır. Ciddi kitablar üzərində düşünərək onları oxumalı və hətta ola bilsin ki, hər birini bir neçə dəfə qiraət etmək lazım gəlir. Təfəkkür edən oxucu üçün bu kitablar təkrar oxunduqda, hər dəfə düşünmək üçün yeni bir qida verirlər.
        Bir çox insanlar fantastik əsərlər, o cümlədən elmi fantastikanı oxumağı xoşlayırlar. Bəziləri isə fantastik detektiv əsərlərə meyil edirlər. Əlbəttə, bu növ ədəbiyyatın özüməxsus üstünlükləri və əskiklikləri mövcuddur. Yəni, bu əsərləri «yüngül əsərlər» sırasına aid edənlər də var. Mənim fikrimcə, yaxşı fantastika insan şüurunu, məntiqi təfəkkürünü və dünyagörüşünü inkişaf etdirir. Bu sözləri, detektiv əsərlər haqqında da söyləmək olar. Onlar, oxucu üçün çox maraqlı olan, gündəlik həyatın və ya hər hansı ölkənin xırda detallarını təsvir edirlər. Bu janrın şah əsərlərin müəllifləri olan Artur Konan Doyl, Aqata Kristi və s. insan qəlbinin dərinliklərinə vararaq incə psixoloji təhlillər vermişlər.
        Qədim atalar sözlərində deyildiyi kimi, çörək insanın yeganə qidası deyil. Kitab - idrak mənbəyi və kamillik vasitəsidir. Bəzən müəyyən həyati məsələləri həll etmək çox çətin olur. Mən belə fikirləşirəm ki, bunları həll etməkdə bizə məhz kitablar kömək edir. Gərək bütün həyat boyu, kitablar bizim dostlarımız olsunlar."
"        Ana! Ən müqəddəs variıq, ən gözəl insan! Müqəddəslərin müqəddəsi, paklığın ən uca zirvəsi! Dünyada ana məhəbbətindən təmiz və müqəddəs bir məhəbbət yoxdur. Hər cür məhəbbət, hər cür istək və bağlılıq ana məhəbbəti qarşısında ya zəif, ya da təmənnalı məhəbbət kimi görünür.
        Ana ürəyi elə bir dibi görünməyən dərinlikdir ki, burada həmişə bağışlanmağa yer tapılır. Ana əlləri elə bir müqəddəsliyə malikdir ki, tənbeh üçün bizə dəyən silləsi də sığal qədər nəvazişli görünür. Ana qucağı elə bir nəvaziş hopmuş beşikdir ki, bu beşiyin şirinliyini bütün bəşəriyyət dadmış və duymuşdur. Ana dili elə bir həzin zümzümədir ki, bu dilin laylası bütün qanımıza, iliyimizə yerimiş, insanlığın başlanğıcı olmuşdur. Ana südü elə bir ilahi əfsuna malik cövhərdir ki, hər birimizin ətinə, canına hopmuş, bizə qadir qüvvət vermişdir.
        Hər dəfə ana məhəbbətindən söz düşəndə gözlərim qarşısında böyük sənətkarımız Cəfər Cabbarlının ana sevgisindən titrəyən kövrək misraları canlanır:
  Ana! Ana! O adın qarşısında bir qul tək,
Həmişə səcdədə olmaq mənə fəxarətdir.
Onun əlilə bəla bəhrinə yuvarlansam,
Yenə hesab edərəm bəzmi-istirahətdir.


        Doğrudan da, əsl səcdə yeri ananın önündə, ayaqları altındadır. Dünyanın cənnəti də, behişti də buradadır.
        Ana! Sevinci min ömrə bəs edən, sevgisi ümman olan, kədərini gilə-gilə qəlbinə axıdıb övladına gülərüz görünməyə, onu kədərləndirməyə çalışan ecazkar bir insan! Dözümünə, cəsarətinə, övlada bağlılığına və məhəbbətinə bəzən heyrətlənmişik onun. Bəzən sözün əsl mənasında qibtə etmişik ondakı saflığa, müqəddəsliyə, həsəd aparmışıq ondakı dözümə, iradəyə. Bircə kəlmə xeyir-duası yolumuza nur çiləyib, arzularımızı çiçək açdırıb, əlinin nəvazişində ömrümüzün ən bəxtəvər çağlarını, məsum dövrünü yaşamışıq. Bütün məhrumiyyətlərimizə, dəcəllik və nöqsanlarımıza sinə gərib, dözüb, bizi xoşbəxt və bəxtiyar görmək naminə bizim analarımız - qüdsiyyət mələkləri!
        Anaların bir amalı olur: övladının fərəhini, sevincini görmək, onu xoşbəxtliyə çatdırmaq. Yadıma yazıçı Ə.Məmmədxanlının «Buz heykəl» hekayəsi düşür. Övladını yaşatmaq üçün canını qurban verən, onu istiləyib özünü «buz heykələ çevirən» ananın müqəddəsliyi, ürək dünyası o qədər məharətlə verilmişdir ki, bu müqəddəslik, saflıq qarşısında diz çökmək, səcdə qılmaq istəyirsən. Eşq olsun bu müqəddəs varlığa! Eşq olsun anaların müqəddəsliyinə!
        Biz ana müqəddəsliyinin parçaları, zərrələriyik. Biz ana məhəbbətinin borclularıyıq. Ana müqəddəsliyi ülvi, ana məhəbbəti bəşəri, ana laylası isə saflıq, pak duyğular himnidir.
  Ay ana, lazımsan sən bizə hər an,
Həyatın müqəddəs qanununa bax!
Südəmər körpə də dil açan zaman-
«Ana! Ana!» - deyir hər şeydən qabaq!..

        Ana müqəddəsliyi qarşısında biz həmişə acizik və bu müqəddəslik bizim səcdəgahımız, and yerimizdir."
"        Bu mövzuda inşa yazmalıyam. Ilk növbədə fikirləşirəm ki, Səməd Vurğundan götürülmüş bu misraların inşa mövzusu kimi verilməsi nə üçündür? Ani olaraq bu sualın cavabı elə sual şəklində də beynimizdə dolaşır: «Doğma diyarımızın beşdən bir hissəsi düşmən tapdağı altında olduğu bir vaxtda, bundan da aktual mövzu ola bilərmi?»
        Böyük şairimizin «Vətən keşiyində» adlı şeirindən götürülmüş bu misralar xalq şairinin Vətən, xalq qarşısında əsgəri andı idi. Bu gün isə bu, bütün Azərbaycan xalqının, qeyrətli oğul və qızlarımızın Vətən qarşısındakı andıdır, niskilli Qarabağımızın qarşısındakı əhdi, ilqarıdır. Vətəni müdafiə ideyası bizim hər birimizin mübarizə və qələbə devizidir, həyat bayrağımızdır.
        Vətən məhəbbəti, vətənpərvərlik haqqında danışarkən S.Vurğunun bu sözləri yada düşür: «Mənsub olduğu xalqın varlığı ilə fəxr etməyən, onun eşqini müqəddəs bir məşəl kimi öz qəlbində yandırmayan bir insan öz vətəndaşlıq hissini dərk edə bilməz, ona vətənpərvər demək də gülünc olar.»
        Vətən müqəddəsdir, Vətən pakdır. Vətən ülvidir. Vətən sevənlərin gözü bulaq suyu tək safdır, aydan arı, sudan durudur. Vətən ana südü qədər şirin, ana qucağı tək isti, ana nəfəsi kimi doğmadır, əzizdir.
        Bir filmdə eşitdiyim söz heç yadımdan çıxmır: «Demə ki, Vətən mənim üçün nə edib, de ki, mən vətən üçün nə etmişəm.» Doğrudan da, çox gözəl sözlərdir. Vətəni yaşadan da, onu ucaldan da, şərəfləndirən də bizik, Vətən övladlarıyıq. Vətənimiz Azərbaycan özünün mürəkkəb və çətin dövrünü yaşayır. Ulu torpaqlarımızın beşdə bir hissəsi yağı əlindədir. Bir milyon yurddaşımız miskin qaçqın həyatı keçirir. Lakin Azərbaycan xalqı heç vaxt ruhdan düşməmişdir və biz ürəkdən inanırıq ki, çox tez bir zamanda torpaqlarımız azad ediləcək, mənfur düşmən üzərində qələbə qazanacaqdır. Bu qələbədə isə biz də iştirak edəcəyik. Biz Vətənə borcumuzu bu gün oxumaqla, sabah isə müstəqil Azərbaycan ordusunda vuruşmaqla, iqtisadiyyatın və ictimai-mədəni həyatın müxtəlif sahələrində çalışmaqla verəcəyik. Bu, bizim şərəfli işimiz, vətəndaşlıq borcumuzdur. Vətən bizdən hünərlər gözləyir.
Sahibsiz olan bir Vətənin
                        batması haqdır,
Yolunda can qoysaq, bu Vətən
                        batmayacaqdır.
Qəlbimizin nuru, ziyası,
                        gözüdür Vətən,
Bu Vətən qələbə müjdəsi
                        gözləyir bizdən."
"        Azərbaycan ədəbiyyatının ən görkəmli nümayəndələrindən biri də Cəfər Cabbarlıdır. Təməl daşı M.F.Axundzadə tərəfindən qoyulan milli dramaturgiyamızın inkişafında, yeni mövzu və rəngarəng surətlər silsiləsi və zənginləşməsində onun böyük rolu vardır. Həyat hadisələrini realist mövqedən işıqlandıran sənətkar «Solğun çiçəklər», «Oqtay Eloğlu», «Od gəlini», «Sevil», «Almaz», «Yaşar» kimi ölməz səhnə əsərləri yaratmış, tariximizin və müasir həyatımızın bir sıra mühüm məsələlərini ədəbiyyata gətirərək fəal vətəndaş mövqeyinin bədii həllini vermişdir.
        C.Cabbarlı bədii yaradıcılığa şeir yazmaqla başlamışdır. Onun «Bahar» adlı ilk şeiri 1915-ci ildə «Məktəb» jurnalında dərc edilmişdir. Sonralar daha çox dramaturji fəaliyyətlə məşğul olan sənətkar şeir və nəsrdən də uzaqlaşmamış, arabir bu janrlarda da maraqlı və məzmunlu əsərlər yaratmışdır.
        XX əsr Azərbaycan ədəbiyyatında C.Cabbarlı məhz dramaturq kimi tanınmış, dramaturq kimi şöhrət qazanmışdır. Görkəmli ədib özünün dram əsərlərində əhəmiyyətli ictimai mövzulara toxunmuş, geriliyi, köhnə qayda və qanunları tənqid etmiş, pulpərəstliyin, tamahkarlığın insan cəmiyyətindəki pozucu rolunu, insanları bədbəxt etməsini göstərmişdir. İlk qələm təcrübələri olan «Vəfalı Səriyyə» və «Solğun çiçəklər» pyeslərində C.Cabbarlı pulun insanlara pozucu təsirini əks etdirmiş, tamahkarlıq və maldövlət hərisliyinin insanları bədbəxt etdiyini açıb göstərmişdir.
        C.Cabbarlının ən yaxşı dram əsərlərindən biri «Oqtay Eloğlu» faciəsidir. 1922-ci ildə yazılmış bu əsərdə vətənini və xalqını hədsiz məhəbbətlə sevən sıravi bir aktyorun, sadə bir vətən övladının milli teatr yaratmaq uğrundakı mübarizəsindən, onun bu yolda qarşılaşdığı çətinlik və məhrumiyyətlərdən bəhs olunur.
        Əsərin əsas qəhrəmanı Oqtaydır. Oqtay aktyordur, yaradıcı bir sənətkardır. Oqtay öz qarşısına yüksək, lakin yüksək olduğu qədər də çətin bir vəzifə qoymuşdur. Onun ən yüksək arzusu, həyat idealı Azərbaycan xalqının teatrını yaratmaq və onu inkişaf etdirməkdir. Onun nəzərində milli teatr xalqın özünüdərkidir. Çünki millət özünü təsdiq etmək istəyirsə, öz teatrının, milli mədəniyyətini yaratmalıdır. Bunu isə millət üçün başqaları yox, ancaq öz qeyrətli övladları yarada bilər. Oqtay öz fikrini dostu Səməd bəyə belə bildirir: «Başqalarında səhnə, mədəniyyət, hər şey var, bizdə yox. Yaşamaq istəyiriksə, yaratmalıyıq.»
        Oqtayın bütün həyatı qarşısına qoyduğu ali məqsədlə bağlıdır. O, cibinin axırıncı qəpiyini də səhnə üçün xərcləməyə hazırdır. Evdə anası və bacısı çətin bir güzəran keçirirlər. Oqtayın özü də həmişə çətinliklər məngənəsindədir. Lakin Azərbaycan səhnəsini yaratmaq onun üçün daha müqəddəsdir.
        Oqtayın qarşısına çıxan çətinliklərdən biri də bundan ibarətdir ki, o, teatrda elə-belə işləyən, kifayət qədər peşəkar vərdişləri olmayan Şalıqulu, Tamara, Şəkinski, Mazandaranski, Xaspolad kimi aktyorlarla birgə fəaliyyət göstərməyə məcburdur. Əslində teatrın bütün ağırlığı Oqtayın boynundadır. Oqtay bu çətinliklərə də sinə gərir, ruhdan düşmür.
        Lakin tale Oqtay üçün daha ciddi çətinliklər meydana çıxarır. Bunlardan biri onun varlı qızı Firəngizlə olan məhəbbətidir. Oqtay onsuz da faciəli bir həyat yaşayırdı. Firəngizlə münasıbətləri isə onun faciəsini daha da dərinləşdirir. Dərin məhəbbətlə sevdiyi Firəngiz qardaşı Aslan bəyin təhriki ilə məcburən ona rədd cavabı verir. Oqtay bu görüşdən sonra tam sarsılır, insanlığa, cəmiyyətə nifrət edir. Bundan sonra onun daha məşəqqətli həyatı başlayır. Qubernatoru təhqir etdiyi üçün həbs edilir, sürgünə göndərilir.
        Oqtayla son görüşdən sonra Firəngiz də faciəli bir həyat yaşayır. Onu zorla Danyar bəyə ərə verirlər. Çox keçmir ki, Danyar bəy onun bütün vardövlətini qumarda uduzub müflisləşir və Firəngizi boşayıb başqa zəngin bir qadınla evlənir.
        On illik ayrılıqdan sonra Oqtay yenə vətənə qayıdır. Ülvi məhəbbətlə sevdiyi səhnəyə qayıtmaq istəyən Oqtay yenidən çətinliklərlə qarşılaşır. Onun düşmənləri tamaşanı pozmaq, onu mənən əzmək istəyirlər. Bu anda Firəngizi köməyə atılır, qəsdən tamaşaya gəlməyən aktrisanı əvəz edərək Amaliya rolunu ifa edir. Lakin Firəngizi səhnədə görən Oqtay daha da sarsılır və Şillerin «Qaçaqlar» faciəsındəki Karl rolunu yox, öz həyatını, öz rolunu oynayır. O, güclü əsəb gərginliyi altında bıçaqla Firəngizi öldürür. Oqtay bilir ki, Firəngiz bu gün səhnəyə çıxmışdırsa da, sabah yenə də Aslan bəylərin təhriki ilə səhnədən gedəcək, yenə əllərdə oyuncağa çevriləcəkdir. Firəngizi öldürməkdə Oqtayın məqsədi onu ideal bir vəziyyətdə yaşatmaq, onun yenidən əllərdə oyuncağa çevrilməsinə imkan verməməkdir.
        Oqtay Eloğlu XX əsr Azərbaycan ziyalılarının, vətənpərvər, əməlpərvər gənclərin ümumiləşdirilmiş obrazıdır. Bu qəhrəman böyük dramaturqumuzun yaratdığı qüvvətli, işıqlı insan xarakterləri içərisində xüsusi bir yer tutur.
        «Oqtay Eloğlu» əsəri bu gün də Azərbaycan həyatının müəyyən tarixi dövrünü, həmin dövrün əməlpərvər gəncliyini əks etdirən bir sənət nümunəsi kimi çox qiymətlidir. Əsər bu günümüz üçün də aktualdır, tez-tez tamaşaya qoyulur və oxucular tərəfindən sevilə-sevilə oxunur"
"        XX əsr Azərbaycan ədəbiyyatının ən görkəmli simalarından biri Cəfər Cabbarlıdır. Əsası M.F.Axundzadə tərəfindən qoyulan dramaturgiyamızın inkişafında, onun yeni mövzu və bəşəri məzmunla zənginləşməsində, eləcə də yeni aktyor nəslinin yetişməsində C.Cabbarlının böyük xidmətləri olmuşdur. Realist həyat mövqeyinə sadiq qalan sənətkar «Solğun çiçəklər», «Oqtay Eloğlu», «Od gəlini», «Sevil», «Almaz», «Yaşar» kimi ölməz səhnə əsərləri yaratmış, milli dramaturgiyamızda yeni mərhələ açmış, onun bayraqdarı olmuşdur.
        C.Cabbarlı bədii yaradıcılığa çox gənc yaşlarından və şeir yazmaqla başlamış, «Bahar» adlı ilk şeiri 1915-ci ildə «Məktəb» jurnalında dərc edilmişdir. Sonralar daha çox dramaturji fəaliyyətlə məşğul olan sənətkar şeir və nəsrdən də uzaqlaşmamış, arabir bu janrlarda da maraqlı və məzmunlu əsərlər yaratmışdır.
        XX əsr Azərbaycan ədəbiyyatında C.Cabbarlı məhz dramaturq kimi tanınmış, yüksək və dərin məzmunlu dramlar müəllifi kimi şöhrəf qazanmışdır. Görkəmli ədib özünün dram əsərlərində əhəmiyyətli ictimai mövzulara toxunmuş, geriliyi, köhnə qayda və qanunları tənqid etmiş, pulpərəstliyin, tamahkarlığın insan cəmiyyətindəki pulun rolunu insanları bədbəxt etməsini göstərmişdir. C.Cabbarlının dramları həm də milli teatrımızın inkişafında böyük rol oynamış, ədibin hər bir yeni pyesi dram tariximizdə yeni yaradıcılıq hadisəsi kimi qarşılanmış, Azərbaycan dramını yüksəklərə qaldırmışdır.
        C.Cabbarlının ilk qələm təcrübələri «Vəfalı Səriyyə və yaxud göz yaşı içində gülüş» və «Solğun çiçəklər» pyesləridir. Bu əsərlərdə dramaturq pulun insanlara pozucu təsirini əks etdirmiş, tamahkarlıq və mal-dövlət hərisliyinin insanları bədbəxt etdiyini, onları mənəvi cəhətdən düşkünləşdirdiyini açıb göstərmişdir.
        «Nəsrəddin şah» pyesində C.Cabbarlı İran tarixinə müraciət etmiş, zülm və ədalətsizlik mövzusunu ictimai-siyasi planda həll etmişdir. «Ulduz» və «Ədirnə fəthi» əsərlərində isə dramaturq Türkiyə xalqının öz milli istiqlalı, ərazi bütövlüyü uğrundakı mübarizəsini əks etdirmiş qəhrəmanlıqlarla dolu birtarixi qələmə almışdır.
        C.Cabbarlının dramaturgiya sahəsindəki yaradıcılıq fəaliyyətini ilk dram əsərlərindən başlamış son pyesinə qədər yeni qəhrəman axtarışı və kəşfi kimi səciyyələndirmək olar, «Aydın», «Oqtay Eloğlu», «Od gəlini» əsərləri dramaturqun bu sahədəki yeni nailiyyətləri hesab olunmalıdır. «Aydın» və «Oqtay Eloğlu» pyeslərinin hər ikisində varlılar və yoxsullar arasındakı uçurum, pulun, var-dövlətin insan cəmiyyətindəki pozucu rolu açılıb göstərilmişdir. Həm Aydın, həm də Oqtay ağıllı, istedadlı və bacarıqlı gənc ziyalılardır. Lakin pulun, sərvətin hakim mövqe tutduğu bir cəmiyyətdə onlar özlərindən qat-qat güclü olan mənfi qüvvələrlə mübarizə apara bilmir, məğlub olurlar. C.Cabbarlının bu qəhrəmanları mübariz olmasalar da, onların həmin cəmiyyətlə barışmaz mövqedə durması bu surətlərin müsbət cəhəti kimi qiymətləndirilməlidir.
        «Od gəlini» faciəsində C.Cabbarlı xalqımızın tarixi keçmişinə müraciət etmiş, onun ərəb işğalına qarşı qəhrəmanlıq mübarizəsini əks etdirmişdir. Pyesin əsas ideyası xalqın azadlığa olan həvəs və iradəsinin sarsılmazlığıdır. Əsərin əsas qəhrəmanı Elxan xalq iradəsini təmsil edir, onun simasında xalqın vətənpərvərliyi, qəhrəmanlığı, yüksək mənəvi keyfiyyətləri ifadə olunur.
        C.Cabbarlı dramaturgiyasının sonrakı mərhələsində Azərbaycan xalq həyatının yeni bir dövrü əks olunur. Bu baxımdan böyük sənətkarın «Sevil», «Almaz», «Yaşar», «Dönüş» kimi əsərləri yeni yaradıcılıq uğurları kimi qiymətləndirilə bilər. Müasir həyat problemlərinə həsr olunmuş bu əsərlərdə yeniliklə köhnəliyin, mütərəqqi qüvvələrlə mürtəce qüvvələrin mübarizəsi verilir, yeniliyin qələbəsi həyatın, gerçəkliyin qanunauyğunluğu kimi təqdim olunur.
        Milli teatrımızın nailiyyətlərinə əsaslanan, Azərbaycan dramaturgiyasının realist ənənələrini davam və inkişaf etdirən C.Cabbarlı bir dramaturq kimi ədəbiyyatımız tarixində yeni səhifə açmışdır. Onun dövrün mühüm ictimai məsələlərinə həsr olunan dram əsərləri böyük estetiktərbiyəvi əhəmiyyətə malikdir və hər bir dövr üçün öz aktual mövqeyini qoruyub saxlayır. Bu əsərlər bu gün də oxucular tərəfindən sevilərək oxunur və teatrlarımızın səhnələrində tez-tez tamaşaya qoyulur."
"        XX əsr Azərbaycan ədəbiyyatının ən qüdrətli nümayəndələrindən biri Cəlil Məmmədquluzadədir. O, Azərbaycan ədəbi-ictimai fikir tarixində böyük yazıçı, görkəmli publisist, mütəfəkkir və ictimai xadim kimi tanınmışdır. Cəlil Məmmədquluzadə böyük ədəbi məktəb yaratmış, Azərbaycan ədəbiyyatında yeni cığır açmış sənətkardır. Yeni ədəbiyyatın ən qüdrətli ədəbi cərəyanı olan realizm üslubunun şəkil və məzmun xüsusiyyətlərinin dürüst müəyyən edilməsində onun əsərləri əvəzsiz və tükənməz mənbədir.
        Cəlil Məmmədquluzadə ədəbi yaradıcılığa «Çay dəstgahı» adlı alleqorik pyesi ilə başlamışdır. Az sonra o, «Kişmiş oyunu» hekayəsini qələmə almış, 1894-cü ildə isə ilk irihəcmli nəsr əsəri olan «Danabaş kəndinin əhvalatları» povestini yazmışdır. Yazıçının ədəbi irsində yüksək səviyyəli əsərlər çoxdur. Onun kiçik hekayələrindən tutmuş irihəcmli dramlarına qədər bütün əsərləri Azərbaycan ədəbiyyatı xəzinəsinin əvəzsiz inciləridir.
        Mirzə Cəlil realizminin ən bariz təcəssümlərindən biri «Danabaş kəndinin əhvalatları» povestidir. Əsərdə XIX əsrin sonları üçün Azərbaycan kəndinin feodal-patriarxal mühiti, zülm və özbaşınalıqlar, xalqı cəhalətdə saxlayan mövhumat və xürafat əks etdirilmişdir. Bu kəndə verilən Danabaş xüsusi adı da mənalı və simvolik bir addır. Bu ad yalnız Xudayar bəy kimi kəndxudaları, pul üçün islam qanunlarını ayaqlayan qazıları, qlava və kərbəlayıları deyil, bütövlükdə zülmət və qaranlığa bələnmiş feodalpatriarxal bir mühiti və bu mühitin cəhalət və nadanlıq girdabında saxladığı kəndliləri də səciyyələndirir.
        Bu zülmət və cəhalət dünyasının ən mənfi surəti Xudayar bəydir. Xudayar bəy son dərəcə alçaq, ikiüzlü, xəbis və murdar bir adamdır, acgöz və qəddar bir insandır. O, özünü guya həmkəndlisi Kərbəlayi Heydərə dost kimi göstərir, lakin Heydər ölən kimi onun var-dövlətini ələ keçirmək üçün dostunun arvadına elçi düşür. Zeynəb tərəfindən ikrahla rədd edilən Xudayar bəy əl çəkmir, bu yazıq qadına elə bir fitnə toru qurur ki, Zeynəb iki od arasında qalır. Bir evi yıxmaq üçün Xudayar bəy başqa bir evi uçurur, mömin Məhəmmədhəsən əminin Kərbəla ziyarəti üçün bəslədiyi eşşəyi ondan alıb satır və beləliklə də, bu ailəni gözüyaşlı qoyur. Xudayar bəy eşşəyin pulunu qazıya rüşvət verərək Zeynəbə qanunsuz kəbin kəsdirir, kəndin qlavası və qoluzorluları kimsəsiz qadının üstünə gələrək zorla onu Xudayar bəyin evinə aparmaq istəyır, ona hədə-qorxu gəlirlər. Bütün bunlar azmış kimi Xudayar bəy bir tərəfdən də Zeynəbin oğlu Vəliqulunu aldadaraq balanı anaya qarşı qaldırır. Əlbəttə, bütün bu qaragüruha qarşı qalxmaq Zeynəbin iqtidarında deyildir. Onu sındırırlar, əzirlər, tapdalayırlar. Zeynəb bir neçə ay Xudayar bəyin evində qalıb anadan içdiyi süd burnundan gələndən və var-yoxu əlindən çıxandan sonra qovulur, Xudayar bəy də üçüncü arvad alıb vicdansız və zalım həyatını davam etdirir.
        Xudayar bəyi quduzlaşdıran və azğınlaşdıran yaramaz ictimai quruluşun əzib təhqir etdiyi insanlardan biri də Məhəmmədhəsən əmidir. Məhəmmədhəsən əmi avam və məzlum kənd yoxsullarının ümumiləşdirilmiş surətidir. Fağır, üzüyola, zəhmətkeş və ailəcanlı bir insan olan Məhəmmədhəsən əminin bütün ömrü əzab-əziyyət içində keçmiş, tale heç bu kişinin üzünə gülməmişdir. Qoca vaxtında Kərbela ziyarətinə getmək həvəsinə düşürsə də, Xudayar bəy onun bu arzusunu da gözündə qoyur. Müəllif onun simasında zülmə hədsiz dözümlülüyü, avamlıq və nadanlığı kəskin tənqid edir. Məhəmmədhəsən əmi o qədər ifrat dindar, o qədər avam və nadandır ki, Xudayar bəyin onun eşşəyini aparıb satmasını, Kərbəla ziyarətinə gedə bilməməsini, hətta naçalnikin onu divanxanadan qovmasını da alın yazısı ilə, qəzavü-qədərlə bağlayır. Onun bu məzlumluğu və nadanlığı arvadı izzəni də çərlədib öldürür.
        «Danabaş kəndinin əhvalatları» povestində ömrü faciəli insanlardan biri də Şərəfdir. O, Xudayar bəyin arvadı olsa da, çox bədbəxt adamdır. Xudayar bəy onun evlənməsinə etiraz edən bu üç uşaq anasının saçlarından tutub evin içində sürüyür, onu vəhşicəsinə döyür.
        Əsərdə üç ailənin faciəsi göstərilir ki, bunların üçünün də səbəbkarı əslində iki eşşəyin arpasını bölə bilməyən, lakin alçaq bir yolla kalta seçilən əli zoğal dəyənəkli Xudayar bəydir. Onun əlinə bu dəyənək verən isə qanunsuz ictimai quruluş, zülmət və istismar dünyasıdır. Əsərdə də müəllifın əsas tənqid hədəfi ictimai quruluş və onun yetişdirdiyi özbaşınalıq və yaramazlıqlar mövhumat və xürafatdır.
        C.Məmmədquluzadənin «Danabaş kəndinin əhvalatları» povesti realist nəsrimizin ən kamil nümunələrindən biri kimi bu gün də oxucuların diqqət mərkəzindədir və indi də sevilə-sevilə oxunur."
"        Azərbaycan ədəbiyyatı tarixində ən görkəmli mövqeyə malik sənətkarlarımızdan biri Cəfər Qafar oğlu Cabbarlıdır. O, ədəbi yaradıcılığa çox gənc yaşlarından başlamış, qələmini həm şeir, həm bədii nəsr, həm də dramaturgiya sahəsində sınamışdır. Xüsusən dramaturgiya sahəsində yüksək şöhrət qazanan Cəfər Cabbarlı çox zəngin bir yaradıcılıq yolu keçmiş, lirikanın və bədii nəsrin də gözəl nümunələrini yaratmışdır. Onun lirik əsərləri içərisində «Ana» şeiri xüsusi yer tutur.
        «Ana» şeiri təkcə C.Cabbarlının deyil, bütövlükdə Azərbaycan lirik şeirinin ən gözəl nümunəsidir. Ədəbiyyatımızda anaya həsr edilmiş ən yaxşı ədəbi abidələrdən biridir. Bu lirik şeir anaya həsr olunmuş ən böyük himn, ən gözəl simfoniyadır.
        «Ana» şeirində şair yüksək bir duyğu ilə ananın böyüklüyünü və müqəddəsliyini nəzərə çatdırır. Bunun üçün bədii təzadlardan istifadə edən müəllif dünyada heç bir qüvvədən qorxmadığını, heç bir qüwədən çəkinmədiyini, yalnız zərif və zərif olduğu qədər də güclü bir vücud olan müqəddəs bir şəxsin - ananın qarşısında özünün də, ən qüvvətli və möhkəm insanların da gücsüzlüyünü, itaətkarlığını, onların ana nəvazişinə, ana əlinin hərarətinə nə qədər ehtiyacı olduğunu böyük bir ustalıqla göstərir:
  Ana! Ana!.. O adın qarşısında bir qul tək
Həmişə səcdədə olmaq mənə fəxarətdir.
Onun əliylə bəla bəhrinə yuvarlansam,
Yenə xəyal edərəm bəzmi-istirahətdir.

        Heç bir çətinlikdən, hətta ölümdən, qiyamət dəhşətindən belə qorxmayan, heç kimin və heç nəyin qarşısında əyilməyi ağlına belə gətirməyən şair yalnız müqəddəs bir şəxsin - ananın qarşısında acizdir, anaya bir rahib kimi həmişə itaətdədir:
  Bütün vücudum əsər, ruhum eyləyər pərvaz,
Uçar səmalara o aləmi xəyalətdə.
Yatar, ölər bədənim, nitqdən düşər bir söz:
Ana... Ana... Sənə mən rahibəm itaətdə!

        C.Cabbarlının «Ana» şeiri həm anaya məhəbbət hissinin coşqun bir ifadə tərzi, həm də zərif, həzin və incə ritmi ilə oxucunu cəlb edən möhtəşəm bir əsərdir. Bu əsər bu gündə dillər əzbəri, sevilərək oxunan lirika nümunəsidir."
"        Azərbaycan ədəbiyyatının ən zəkalı, ən qüdrətli qələm sahiblərindən biri Cəlil Məmmədquluzadədir. Ədəbiyyatımızı müasirlik, xəlqilik, demokratizm ideyaları ilə ruhlandıraraq yeni bir yola istiqamətləndirən bu görkəmli sənətkar xüsusən, nəsr sahəsində böyük şöhrət qazanmış, onu yüksək inkişaf zirvəsinə qaldırmışdır.
        C.Məmmədquluzadə «Danabaş kəndinin əhvalatları» kimi mükəmməl bir povestin müəllifi olsa da, ədəbiyyatımızda daha çox kiçik hekayələr ustası kimi məşhurdur. Onun «Kişmiş oyunu». «Saqqallı uşaq», «Qurbanəli bəy». «Usta Zeynal» və s. kimi əsərləri hekayə janrının zirvəsi hesab oluna biləcək sənət nümunələridir. Böyük yazıçının nəsr əsərləri içərisində xüsusi mövqeyə malik ədəbi nümunələrdən biri «Poçt qutusu» hekayəsidir.
        «Poçt qutusu» C.Məmmədquluzadənin ilk mətbu əsəri və «Şərqi-rus» qəzetində dərc edilən ilk hekayəsidir. Bu hekayə ilk mətbu əsəri olmaqla yanaşı, həm də dərin mənalı, kamil formalı, yüksək sənətkarlıq məharəti ilə qələmə alınmış bir əsər kimi diqqəti cəlb edir. Əsərin ən yüksək məziyyəti onun bədii təsir qüdrətində yığcamlığında, məna dərinliyində, sadəliyində və realizmindədir.
        «Poçt qutusu» hekayəsi çox sadə, lakin XIX əsr Azərbaycan kəndi üçün olduqca xarakterik bir hadisə üzərində qurulmuşdur. Təsvir edilən əhvalat zahirən müsbət xarakterli görünsə də, əslində zülmkar və istismarçı bir adam olan Vəli xanla öz əlinin zəhməti ilə yaşayan yoxsul, hüquqsuz, avam kəndli Novruzəli arasında cərəyan edir. Əhvalat çox sadə və zahirən gülməlidir. Avam bir kəndlinin poçt qutusuna kağız salması onun keşiyini çəkməsi və onun ucbatından divanxanaya düşməsi bir qədər gülüş doğurur. Lakin C.Məmmədquluzadənin məharəti ondadır ki, bu kiçik gülüş içərisində o, böyük bir həyat həqiqətini açıb göstərmiş, XIX əsr Azərbaycan kəndinin, kənddə hökm sürən ictimai ədalətsizliyin, avamlıq və nadanlıq mühitinin həqiqi və real mənzərəsini yaratmışdır.
        Əsərin əsas qəhrəmanı Novruzəlidir. Novruzəli təmizürəkli, zəhmətkeş, sadə və mehriban bir kəndlidir. O, imkansız, yoxsul bir adamdır, yumşaq xasiyyəti, xoş rəftarı, səmimiyyət və sədaqəti ilə fərqlənir. Novruzəlı heç kəsə pislik edən adam deyib, heç kəsin fəlakətinə səbəb olmamış, pis gününə sevinməmiş paxıllığını çəkməmişdir. Lakin onun ən böyük eyibi avamlığında, nadanlığında, mütiliyindədir. Novruzəliyə görə, dünyada ancaq iki qadir qüvvə var: göydə Allah, yerdə isə xan, bəy, mülkədar. Ona elə gəlir ki, bütün ömrünü Vəli xana borcludur, xan ona öl desə ölməli, qal desə qalmalıdır. Tez-tez xana dediyi «başına dolanım, xan», «ayaqlarının altında ölüm, xan», «sənə qurban olurm kimi ifadələr də bunu aydın sübut edir.
        Novruzəli hər işdə özünü günahkar bilir. Heç bir təqsiri olmadığı halda, ona elə gəlir ki, ağasının məktubu oğurlanmışdır və özünü xanın qarşısında müqəssir bilir, öz-özünü danlayır, lənətləyir.
        C.Məmmədquluzadə Novruzəlini nəcib insani hisslərə, saf qəlbə, təmiz əxlaqa malik bir insan kimi göstərir, lakin onun avamlığına, nadanlığına, mütiliyinə və acizliyinə gülməklə bu zəhmətkeş insanı oyatmaq istəyir, onu öz haqqı və hüquqları uğrunda mübarizəyə çağırır.
        «Poçt qutusu» hekayəsi həm məna dərinliyinə, həm üslub gözəlliyinə, həm də dilinin sadəliyinə və şirinliyinə görə kamil bir sənət nümunəsidir. Əsər bu gün də şirin bir hekayət kimi dillərdən düşmür və oxucular tərəfindən sevilə-sevilə oxunur."
"        Cəfər Cabbarlı XX əsr Azərbaycan ədəbiyyatının görkəmli nümayəndələrindəndir. Ədibin ən yaxşı əsərlərindən biri də 1922-ci ildə qələmə aldığı «Oqtay Eloğlu» faciəsidir. Əsərdə ədib cəhalət içində boğulan, pulun, səltənətin hakim olduğu cəmiyyətdə vətəndaş - ziyalı təəssübkeşliyini ön plana çəkmişdir. Əsərin əsas qəhrəmanı xalqını, Vətənini bütün varlığı ilə sevən bir gəncdir. O özünü el oğlu, böyük bir vahidin kiçik parçası sayır. Millətinin cəhalət içində yaşaması Oqtayı ağrıdır. 0, rahatlıq tapa bilmir, həyatını, xalqını gerilikdən qurtarmaq, inkişafa qoşmaq uğrunda mübarizəyə həsr edir.
        Oqtay xalqına xidmət yolunda milli teatr yaratmağı ən yaxşı vasitə sanır və bunu qarşısına məqsəd qoyur. O, dostu Səməd bəyə qətiyyətlə bildirir: «Səhnəmiz yox. Fəqət olmalıdır. Onu da mən yaradacağam».
        Müəllif Oqtayı teatr fədaisi kimi təqdim edir. O, xalqının maariflənməsi, cəhalətdən qurtulması, Avropa dəyərlərinə yaxınlaşması yolunun milli teatrdan keçdiyini düşünür. Buna görə də milli teatr yaratmaq Oqtay üçün bir ideala, həyat amalına çevrilir. Mövhumatın, geriliyin hakim kəsildiyi cəmiyyətdə bu heç də asan iş deyil. Insanlar teatrı qiymətləndirmir, aktyora oyunbaz kimi baxırlar. Müsəlman qadınları çadra altında gəzirlər, səhnəyə çıxmağa cürət etmirlər. Daha acınacaqlı cəhət isə odur ki, Oqtay çalışdığı teatr truppasında da Mazandaranski, Şalıqulu, Şəkinski, Xaspolad kimi əslində teatrdan və milli təəssübkeşlik hissindən uzaq adamlarla əhatə olunur. Onlar milli teatr yaratmaqda Oqtaya kömək etmək əvəzinə, işləri pozub onu gülüş hədəfinə çevirməyə çalışırlar. Lakin bütün bunlar Oqtayı tutduğu yoldan geri döndərə bilmir. O, milli teatr yaratmaq uğrunda hər çətinliyə dözməyə, məhrumiyyətlərə qatlaşmağa hazırdır.
        Oqtay kasıb ailədəndir, pula böyük ehtiyacı var, anası və bacısı ciddi ehtiyac içində yaşayırlar. Belə bir vəziyyətdə dostu Səməd ona təminatlı iş təklif edir. O, qubernatora dilmanc düzəlib yaxşı donluq qazana və beləliklə də, ailəsinin firəvan yaşayışını təmin edə bilər. Lakin Oqtay «qocaman bir xalqın səadətini» özünün ailə üzvlərinin firəvanlığına qurban verə bilməyəcəyini söyləyir.
        O, rus səhnəsində işləmək təklifini də eyni qətiyyətlə rədd edir, milli teatrda elan olunan tamaşanın pozulmaması üçün üzüyünü belə çıxarıb verməkdən çəkinmir. Oqtayı «yoxdan var yaratmağa» sövq edən qəlbindəki ümiddir. O, milli teatrın yüksələcəyinə inanaraq deyir: «Mənim də başıma gənclərimiz, qızlarımız çiçək səpəcəklər. Mən də mədəni bir həyatım var deyə sevinəcəyəm».
        Lakin varlı ailədən olan Firəngizə qarşı məhəbbəti ümidlə çarpışan, əzab-əziyyətlərə dözən Oqtayın həyatını dəyişir. Firəngiz qardaşı Asian bəyin təhriki ilə Oqtaya onu sevmədiyini bildirir, Oqtay bu cavabdan sarsılır, həyatda həqiqətin harada olduğunu dərk edə bilmir, onda insanlara qarşı nifrət hissi baş qaldınr. Oqtay qubernatoru təlqin etdiyinə görə sürgünə göndərilir. On il sürgündə qaldıqdan sonra Oqtay Vətənə dönür və yenidən səhnəyə qayıdır. On ildə çox hadisələr baş vermişdir. Zorla Danyar bəyə ərə verilən Firəngiz əri tərəfindən atılmışdır. Teatrda isə vaxtilə Oqtayın səpdiyi toxumlar cücərməyə başlayıb. Indi daha çox adam teatra gəlmək həvəsindədir, tamaşalar zamanı teatrın salonunda daha çox müsəlman qadını görünür. Bir vaxtlar lağa qoyulan Oqtay indi xeyli məşhurlaşıb. Bütün bunlar Oqtayın bədxahlarını bərk narahat edir. Onlar tamaşanı pozmaq, Oqtayı gözdən salmaq üçün birləşərək təxribatlara əl atırlar. Bu zaman Firəngiz qəti qərar verir və bilərəkdən qadın rolunu oynamaqdan boyun qaçıran aktrisanı əvəz etməyə hazır olduğunu bildirir. Budur, Oqtayın daha bir arzusu çin olmuşdur - ilk Azərbaycan qadını səhnədədir. Şillerin «Qaçaqlar» faciəsində Oqtay kral, Firəngiz Amaliya rolunda üz-üzə gəliriər. Lakin bu qeyri-adi görüş onları əbədi olaraq ayırır. Oqtay faciə içində faciə yaradır. Səhnədə Kral Amaliyanı deyil, Oqtay Firəngizi öldürür. İlk baxışda bu, Oqtayın Firəngizdən qisas alması kimi də görünə bilər. Lakin Oqtayın hərəkəti romantik və mistik olsa belə, rəmzi məna daşıyır. Bununla əsərin qəhrəmanı Firəngizin Aslan bəylərin əlində yenidən alətə çevrilməsinin qarşısmı almaq, səhnəyə gələn ilk Azərbaycan qadınını əbədi yaşatmaq istəyir.
        Oqtay müəyyən mənada müəllifin prototipidir. Məlumdur ki, C.Cabbarlı cəmiyyətin tərəqqisində teatrın rolunu yüksək qiymətləndirirdi. Beləliklə, dramaturq teatrla bağlı düşüncələrini sevə-sevə yaratdığı səhnə fədaisi Oqtayın dilindən ifadə etmişdir."
"        Təməli M.F.Axundzadə tərəfindən qoyulan milli dramaturgiyamız müxtəlif illərdə C.Cabbarlının qələmindən çıxan pyeslərlə xeyli zənginləşərək yeni bir pilləyə qalxmışdır. Məzmunca rəngarəng, dil baxımından səlis olan bu dram əsərləri Azərbaycan milli teatnnın inkişafına güclü təkan vermiş, bütöv aktyorlar nəslinin yetişməsində mühüm rol oynamışdır.
        C.Cabbarlı «Vəfalı Səriyyə, yaxud göz yaşları içərisində gülüş» adlı ilk dram əsərini 1915-ci ildə qələmə almışdır. Pyes ailə-məişət mövzusundadır. Burada bir-birinə səmimi hisslər bəsləyən Səriyyə ilə «student» Rüstəmin məhəbbəti ön planda təsvir olunur. Səriyyənin anası Çimnaz onu qardaşı oğlu qoçu Qurbana ərə vermək istəyir. Dayısı Həmzə də Səriyyənin anası ilə həmfikirdir. Lakin geriliyin, mühafizəkarlığın qulu olan insanların yaratdıqları maneələr gənclərin məhəbbətinin qarşısını ala bilmıir və onlar bir-birinə qovuşurlar.
        Ədib iki il sonra - 1917-ci ildə «Solğun çiçəklər» dramını tamamlamışdır. Bu əsər mövzu cəhətdən əwəlki pyesə yaxın olsa da, dramaturq burada qəhrəmanlann acı talelərinin sosial səbəblərini göstərmək istəmişdir. Dramda pul bir-birini sevən Bəhramla Saranın faciəsinə səbəb olur.
        C.Cabbarlının 1918-ci ildə yazdığı növbəti dram əsəri «Nəsrəddin şah» adlanır. «Nəsrəddin şah»ın mövzusu İran tarixindən götürülsə də, müəllif burada ümumiləşdirmələr aparmış və öz xalqının taleyindən narahatlığını ifadə etmişdir. Əsərdə azadlıq tərəfdarlan ilə şah rejiminin, feodal üsuli-idarəsinin təmsilçiləri qarşılaşdırılır, xalq despotizmə qarşı kəskin etiraz səsini ucaldır.
        Dramaturqun növbəti əsəriəri mövzu baxımından bir-birinə yaxın olan «Ədimə fəthi» və «Ulduz» pyesləridir. Hər iki əsərin mövzusu Türkiyə tarixindən götürülmüşdür. Müəllif bu pyeslərdə türk əsgəri və zabitinin şərəfıni uca tutan, öz ölkələrinin istiqlalı, ərazi bütövlüyü uğrunda vuruşan gənclərin vətənpərvərliyini yüksək sənətkarlıqla tərənnüm etmişdir.
        C.Cabbariı 1919-cu ildə tamamladığı «Aydın» dramında şəxsiyyət və mühit problemini qabartmışdır. Oxuduğu kitablann təsiri nəticəsində romantik təbiətli Aydında dünyanın haqsızlığına qarşı banşmaz əhvaliruhiyyə formalaşır. Fəqət pulun hakim olduğu cəmiyyətdə Aydın kimi kasıb bir mühəndisin mübarizəsi məğlubiyyətlə nəticələnir, rəqibi Dövlət bəy onu mənəvi və fiziki cəhətdən məhv edir.
        Ədibin növbəti «Oqtay Eloğlu» əsəri mövzu və ideya cəhətdən «Aydın» pyesinə yaxındır. Müəllif burada da ictimai bərabərsizliyin insan talelərində oynadığı mənfi rolu açıb göstərmişdir. Oqtay da Aydın kimi ədalətsiz cəmiyyətdə məğlubiyyətə düçar olur.
        Böyük dramaturqun üzərində dörd il çalışdığı «Od gəlini» əsəri tarixi mövzudadır. Müəllif əsərdə xalqımızın ərəb istilasına qarşı mübarizə tarixinə müraciət etmişdir. Pyesin qəhrəmanı Elxan Babəkin prototipidir. O, xalqın istilaya qarşı mübarizə əzmini təcəssüm etdirir. Elxan həm də ehkamlan rədd edir, o «bütün əski varlığa qarşı üsyan bayrağı qaldıracağını» bildirir.
        C.Cabbarlı yaradıcılığının sonrakı mərhələsində qələmə aldığı dram əsərlərində əsasən öz dövrü üçün aktual olan mövzulara müraciət etmişdir. Ədib 1928-ci ildə yazdığı «Sevil» əsəri ilə ədəbiyyatımızda ilk dəfə qadın azadlığı problemini qabartmışdır. «Sevil» qısa tarixi zaman kəsiyində böyük inkişaf yolu keçən, çadra ilə bərabər mütiliyin daşını atan Azərbaycan qadınlarının ümumiləşdirilmiş obrazıdır.
        C.Cabbarlı «Sevil» pyesinin ardınca dövrü ilə səsləşən «Almaz», «1905-ci ildə», «Yaşar», «Dönüş» kimi dram əsərlərini qələmə almışdır.
        Böyük ədibin milli dramaturgiyamızın inkişafındakı rolundan söhbət açarkən onun dünya ədəbiyyatının klassiklərinin məşhur dram əsərlərini Azərbaycan dilinə tərcümə etməsini də xüsusi vurğulamaq gərəkdir. C.Cabbarlının böyük ustalıqla dilimizə çevirdiyi Şekspirin «Hamlet», «Otello», Şillerin «Qaçaqlar» faciələri, Bomarşenin «Fiqaronun toyu» komediyası teatrlarımızın səhnəsində dönə-dönə tamaşaya qoyulmuşdur."
"        Ədəbiyyatımızda ötən əsrin məşhur «altmışıncı illər nəsli»nə mənsub olan Cabir Novruz müasir Azərbaycan poeziyasının görkəmli nümayəndələrindən biridir. Şairin yaradıcılığı ilk növbədə mövzu rəngarəngliyi, həyatiliyi və səmimiliyi ilə fərqlənir. C.Novruz şeirlərində fəlsəfi dərinliklə dil sadəliyini birləşdirməyə nail olmuş və müxtəlif zövqlü oxucuların marağını təmin edən, bir növ hamıya yaxın olan poeziya nümunələri yaratmışdır. Onun yaradıcılığında insan amili mühüm yer tutur. Şair ayrı-ayrı şeirlərində insanın mahiyyəti, taleyi, daxili aləmi, duyğuları ilə bağlı fəlsəfi baxışlarını özünəməxsus səlis və şirin dillə ifadə etmişdir.
        Bu baxımdan şairə böyük şöhrət gətirən və dillər əzbərinə çevrilən əsərlərindən biri də «Sağlığında qiymət verin insanlara» şeiridir. Əsər yer üzünün əşrəfi sayılan insana böyük məhəbbətlə qələmə alınmışdır. Şair əsərdə çox mühüm məna daşıyan və bütün zamanlarda aktual olan bir məsələni gündəmə gətirmişdir. Hər kəsin əməyi sağlığında dəyərləndirilməli, hər kəs sağlığında ikən layiq olduğu qiyməti almalıdır. Şeiri bütövlükdə vətəndaş şairin cəmiyyəti eybəcərliklərdən, naqis cəhətlərdən, mənəvi aşınmalardan təmizləmək və onu saflaşdırmaq istəyinin ifadəsi kimi qəbul etmək mümkündür.
        C.Novruzun belə bir mövzuya müraciət etməsi təsadüfi deyildir. Bir çox hallarda cəmiyyətdə ədalətsizlik baş verir, yüksək mənəviyyata malik insanlar məhz daxili təmizliyinə, haqq-ədalətə tapınmalarına görə məhrumiyyətlərlə üzləşirlər. Nə qədər istedadlı alimin, mühəndisin, başqa peşə, sənət sahiblərinin qarşısına möhkəm sədlər çəkilmiş və onlar həyatda öz yerlərini tuta bilməmişlər. Əksinə çox olub ki, qabiliyyətsizlər, nadanlar, kəmfürsətlər yaltaqların və məddahların canfəşanlığı sayəsində layiq olmadıqları zirvəyə yüksəlmişlər. Bunun ziyanını isə son nəticədə insanların özləri çəkirlər, zərbə hamıya, cəmiyyətə dəyir. Buna görə də cəmiyyətin bütün üzvləri şeirdən hasil olan məntiqi nəticə barədə düşünməlidirlər.
        Şair şeirdə ifadə olunan ideyanı daha təsirli çatdırmaq üçün xitab formasını seçmişdir. Müəllif şeirin ilk misralarındaca insanlara üz tutaraq ürəyinin arzusunu dilə gətirir:
  Ay adamlar, bir arzum var, qoyun deyim,
Sağlığında qiymət verin insanlara...
Yaxşılara sağlığında yaxşı deyin,
Sağlığında yaman deyin yamanlara...

        Şair bu misraları onu əhatə edən insanlara, bütün cəmiyyətə gəlişi gözəl sözlər kimi ünvanlanır. Şeiri oxuduqda hiss edirsən ki, cəmiyyətin mənəvi aşınmasına şair daxilən dözmür, bütün varlığını silkələyən harayı ifadə edir. Sətirlər arasından sanki şairin nəcib obrazı boylanır. Bu nəcib insan oxucuya müraciətini öz həqiqətini dərin inamla və qətiyyətlə söyləyir. Hətta, sözlərinin düz olmayacağı təqdirdə töhmət almağa da hazırdır.
        Cəmiyyətdə müxtəlif xarakterli insanlara rast gəlinir. Bütövlükdə isə onları «yaxşılara» və «yamanlara» deyə iki qismə bölmək mümkündür. Şairin nəzərində hər qisim insanın müvafiq qiyməti var. Şairlərə sağlığında hörmət göstərilməli, ölməzlərə heykəl qoyulmalı, təmizlər sevindirilməlidirlər. Əksinə naqis insanlar vaxtında ifşa olunmalı, onlar öz adları ilə çağırılmalıdırlar.
        Müəllif insanlara üz tutaraq Ulu Yaradan tərəfindən onlara bəxş olunan ömrü qiymətləndirməyə çağırır. Şair «bir an ömrü - milyon qızıl ölümdən» üstün tutduğunu, «diri üçün iynə boyda hörməti, ölü üçün min heykələ» dəyişmədiyini bildirir. Ümumiyyətlə, şeirdə şairin öz mövqeyini, «yaxşı» və «yaman» insanlara münasibətini açıq şəkildə bildirməsi müəllifin səmimiliyinə inamı artırır və əsəri daha təsirli edir.
        «Sağlığında qiymət verin insanlara» şeiri bədii ifadə vasitələri ilə zəngindir. Müəllif öz niyyətini oxucuya daha dolğun aşılamaq üçün təzadlardan, bədii suallardan istifadə etmişdir."
"        C.Cabbarlı bütün yaradıcılığı boyu mənsub olduğu xalqın tərəqqisinə, mədəni inkişafına çalışmış görkəmli dramaturqdur. O, «Sevil», «1905-ci ildə», «Almaz», «Oqtay Eloğlu» və bu kimi başqa pyesləri ilə dramaturgiyamızı xeyli zənginləşdirmiş və bu sahədə bir məktəb yaratmışdır.
        C.Cabbarlı dramaturgiya ilə yanaşı, həm də lirik, satirik şeirlər, mənalı hekayələr, maraqlı ssenarilər, gözəl tərcümələr müəllifi kimi də məşhurdur. Ədibin poeziya yaradıcılığında hər misrası dərin məna tutumuna malik olan və oxucuya yüksək mənəvi keyfiyyətlər aşılayan «Ana» şeiri xüsusi yer tutur.
        Məlumdur ki, ana mövzusu ədəbiyyatımızın daimi mövzularındandır. Görkəmli şairlər, yazıçılar zaman-zaman bu mövzuda qələmlərinin gücünü sınamış, müqəddəs varlıq olan anaya yüksək münasibətlərini, dərin hörmətlərini əks etdirən təsirli əsərlər yaratmışlar. Bununla belə, C.Cabbarlının «Ana» şeiri öz zənginliyi və sənətkarlıq nöqteyi-nəzərindən zirvədə dayanır.
        Şeirlə yaxından tanış olanda C.Cabbarlının anaya sonsuz ehtiram və məhəbbətini hər sətirdə hiss edirsən. Əsərdə şair iki surət yaratmışdır. Bunlardan biri şairin daxili mənini, duyğularını əks etdirən lirik qəhrəman, digəri isə ana obrazıdır. Hər iki surət ümumiləşdirici xarakter kəsb edir. Lirik qəhrəman ana südünü, ana zəhmətini uca tutan övladların nümunəsidir.
  Ana! Ana!... O adın qarşısında bir qul tək
Həmişə səcdədə olmaq mənə fəxarətdir,
Onun əliylə bəla bəhrinə yuvarlansam
Yenə xəyal edərəm bəzmi-istirahətdir.

        Lirik qəhrəmanın söylədiyi bu misralarla şair bütün öyladların öz analarına olan ürək sözlərini ümumiləşdirmişdir. Təbii ki, hər ana öz övladını zirvədə görmək istəyir, dünyada ən yaxşı nə yarsa ona arzulayır. Ancaq damarlarında halal qan axan beç bir övlad öz anasından yüksəyə qalxmaq iddiasına düşməz və bu heç mümkün də deyil. Bunu C.Cabbarlının lirik qəhrəmanının timsalında da aydın görmək mümkündür. O, anasının ayaqlarından öpməyə belə izn istəyir.
        Şair şeirdə lirik qəhrəmanın dili ilə ananın pak obrazını yaratmışdır. O bizə həyat verən bütün anaların prototipidir. Şeiri oxuyanda təbəssüm oynayan dodaqlarından övladına şirin-şirin lay-lay deyən ananın munis çöhrəsi canlanır. Bütün analar belədir. Ən ciddi ana da öz övladını böyük nəvazişlə oxşayır. Şair əsərdə lirik qəhrəmanın anaya sonsuz məhəbbətini daha qabanq nəzərə çarpdırmaq üçün kəskin təzadlar yaratmışdır. Lirik qəhrəman məğrurdur, nə həyatın çətinlikləri, nə dünya malı qarşısında əyilməzdir. O deyir:
  Pələnglər tuta dövrüm, çəkilmərəm əsla,
Və ya ki, vəd edələr dövləti-cahanı mənə ki,
Bir kəsə baş əyib iczimi bəyan eyləyim,
Əyilmərəm nə ki yer, versələr səmanı mənə.

        Fəqət belə cəsarətli, şir ürəkli, mərd qəhrəmanın məmnunluqla baş əyməyə hazır olduğu bir sima var. Bu, ədəbi qəhrəmanın bir qultək qarşısında səcdədə olmağı özünə fəxarət sandığı anadır.
        Əsərdə müəllif bir sıra bədii təsvir vasitələrindən bəhrələnmişdir ki, bunlar da şeirin təsir gücünü daha da artırmağa xidmət edir. Məsələn, lirik qəhrəman təbiət qüvvələrinə üz tutur, bildirir ki, nə əsən külək, nə alışıbparlayan ildırım, nə guruldayan, çatlayıb dağılan göy qübbəsi, nə də yağışı yağdıran bulud ona təsir etməz. Titrəyən dodaqlarında lay-lay deyən ananın qarşısında isə ömrün vücudu əsər, ruhu pərvaz eylər. O, «Ana... Ana... Sənə rahibəm itaətdə!» deyib ömrü boyu özünü anaya minnətdar və borclu sanır."
"        XIX əsrin sonları XX əsrin əvvəllərində yaşayıb-yaratmış böyük Azərbaycan yazıçısı Cəlil Məmmədquluzadənin yaradıcılığını çox haqlı olaraq ədibin yaşadığı dövrün, xalqın həyatının güzgüsü adlandırırlar. Bu güzgüdə vətəndaş-yazıçının ürək ağrısı ilə cəmiyyətdə müşahidə etdiyi ziddiyyətlər, eybəcərliklər bütün çılpaqlığı ilə əks olunur. Rus hökumətinin, dövlət məmurlarının özbaşınalığının, müsəlman əhalisinə münasibətdə ədalətsizliyinin, din xadimlərinin xalqı cəhalətdə saxlamağa çalışmalarının, yerli bəylərin, torpaq sahiblərinin harınlığı, bir parça çörək üçün səhərdən axşamadək ağır zəhmətə qatlaşan rəiyyətin hüquqsuzluğunun, təhsildən uzaq düşməsinin tənqidi C.Məmmədquluzadənin yaradıcılığından qırmızı xətlə keçir. Yazıçının böyük ustalıqla qələmə aldığı «Qurbanəli bəy» hekayəsi də bu cəhətdən istisna deyildir.
        Müəllif əsəri o qədər məharətlə qələmə almışdır ki, oxucu burada təsvir olunan hadisələrə seyrçi münasibətində qala bilmir, həm də düşünür, onun qəlbində həmvətənlərinin ağır taleyinə, hər addımda üzləşdikləri təhqirlərə bir etiraz baş qaldırır.
        Nə üçün səhərdən axşamadək torpaqdan ayrılmayan, işləməkdən əlləri qabar olan rəiyyət külfətini dolandırmaqda çətinlik çəkir? Adətən, öz fikirlərini lakonik tərzdə ifadə edən C.Məmmədquluzadə «Qurbanəli bəy» hekayəsində pristavın otağındakı yemək stolunu, çəmənlikdəki süfrəni hər xırdalığına qədər qələmə almışdır. Pristavın arvadının adqoyma günü münasibətilə təşkil olunan qonaqlığa hazırlıq səhnəsində növ-növ ləziz təamlardan, müxtəlif ərzaq məhsullarından gen-bol söhbət açılır. Müəllifin məqsədli şəkildə yaratdığı belə təzadlı səhnələrlə tanışlıqdan sonra yuxarıdakı sualın cavabı aydın olur. Rəiyyətin ağır zəhmətlə hasilə gətirdiyi ərzaq məhsulları zorla onların əllərindən alınaraq naçalniklərin, pristavların eyş-işrət məclislərinə aparılır.
        Lakin rəiyyətə zülm verən təkcə rus məmurları deyil. Onlar müsəlman kəndlilərə münasibətdə nə qədər qəddardırlarsa, yerli bəylər, mülkədarlar da öz tabeliklərindəki rəiyyətə heç də onlardan az zülm etmirlər. Əsərin əsas qəhrəmanı Qurbanəli bəy yerli bəylərin tipik nümayəndəsidir. Müəllif «Qapazlı» kəndinin mülkədarı Qurbanəli bəyi ön planda təsvir etməklə həmkəndlilərinin var-yoxunu talayan, rus məmurlarına qulluq göstərmək, onların yanında hörmət qazanmaq üçün dəridən-qabıqdan çıxan yerli bəylərin iç üzünü açıb göstərmək istəmişdir. Qurbanəli bəyin kəndinin adı rəmzi məna daşıyır: «Qapazlı». Adından göründüyü kimi bu kəndin camaatının heç bir hüququ yoxdur. Bunu Qurbanəli bəyin nökəri Kəblə Qasımın timsalında aydın görmək mümkündür. Bəy ona dinclik vermir, söyür, başqalarının yanında təhqir edir, o isə bütün bunları təbii qarşılayır, öz vəzifəsini Qurbanəli bəyə müti şəkildə qulluq göstərməkdə görür.
        Müəllif kəndlilərin hüquqsuzluğunu, rus məmurlarının, yerli bəylərin eyş-işrətdə keçən günləri ilə onların məşəqqətli həyatı arasındakı təzadı başqa səhnələrdə də diqqətə çatdırmışdır. Bu cəhətdən ac-yalavac kəndlilərin işlərini-güclərini ataraq qonaqlığa gələn məmurları əyləndirmək üçün yallı getmələri səhnəsi çox təsirlidir. Biçarə kəndlilərin qol götürüb oynamağa nə taqətləri, nə də həvəsləri var. Ancaq buna məhkumdurlar. Çünki qlavalar əllərində tatarı onları yallı getmək, qonaqlar, xanımlar akoşkalarda görünəndə «ura» deyib qışqırmaq üçün bir yerə yığmışlar.
        Əsərin əsas surəti Qurbanəli bəy hər cəhətdən mənfi obrazdır. O, zahirən nə qədər kobud, çirkindirsə, daxilən də bir o qədər eybəcərdir. Qurbanəli bəy rus məmurlarının qarşısında özünü müti, sədaqətli nökər kimi aparır. O, naçalnikə, pristava, onların arvadlarına yaltaqlanaraq tez-tez təkrar edir: «Mən istəyirəm sizə nökərçilik eləyim», «Nə qədər ki, mən sağam, nökərəm sənə».
        Lakin rəiyyətə münasibətdə Qurbanəli bəyin bu yumşaqlığından əsərəlamət qalmır, o, zalım bir bəyə çevrilir. Onun nökəri Kəblə Qasımla, aşpazı Əli ilə, hətta qulluqçusu ilə kobud rəftarı bunun bariz ifadəsidir.
        Qurbanəli bəyin hərəkətləri, nitqi onun yüngül, bisavad adam olduğunu təsdiqləyir. Heç təsadüfi deyildir ki, qonaqlığa gələnlər onun yüngül davranışını, məntiqsiz danışığını lağa qoyub gülürlər. Əsərin sonunda müəllif Qurbanəli bəyi layiq olduğu yerə aparır o, evinə dəvət etdiyi rus məmurlarından gizlənmək üçün tövlədə atın axurunu seçir və bununla da daha kəskin gülüş hədəfinə çevrilir.
        Beləliklə, biz yeni dövr Azərbaycan ədəbiyyatının ən gözəl nümunələrindən biri ilə tanış olduq. Böyük Mirzə Cəlilin yaradıcılıq dühası əsərin hər sətrində hiss olunur. Hekayənin bu və ya digər məziyyətlərindən söhbət açarkən buradakı dil-üslub orijinallığını xüsusi vurğulamaq gərəkdir. Yazıçı hər tipə uyğun danışıq tərzi seçmişdir ki, bu da hekayənin təbiiliyini və təsir qüvvəsini daha da artırır."
"        Böyük Azərbaycan yazıçısı Cəlil Məmmədquluzadə əsərlərində dövrünün eybəcərliklərini ustalıqla qələmə almış, azərbaycanlıların elmdən, təhsildən uzaq düşmələrindən, varlı təbəqələrlə kasıblar arasındakı bərabərsizlikdən, çar məmurlarının özbaşınalığından acı təəssüf hissi ilə söhbət açmışdır.
        Ədibin ustalıqla qələmə aldığı bu əsərlər böyük təsir gücünə malikdir. Onları mütaliə edən oxucu düşünür və dəyişir, onda cəmiyyətdəki naqis cəhətlərə qarşı nifrət hissi baş qaldırır. Vətənpərvər yazıçının məqsədi də elə nadanlıq və məşəqqət içində yaşayan həmvətənlərini cəhalət yuxusundan oyatmaq idi.
        Bu baxımdan ədibin «Poçt qutusu» hekayəsi çox xarakterikdir. Əsərdə təqdim olunan İtqapan kəndinin sakini Novruzəli ötən əsrin əvvəllərindəki Azərbaycan kəndlilərinin ümumiləşdirilmiş obrazıdır. Novruzəli cəhalət içərisində yaşayan yüzlərlə, minlərlə həmkəndlilərdən biridir. Əsərdə onun başına gələn müsibətlər də ilk növbədə avamlığı ucbatından baş verir. Novruzəlinin sadəlövhlüyü elə bir həddədir ki, o hüquqlarını bilmir, ölənədək özünü xanın qulu sanır. O, söyülür, təhqir edilir, alçaldılır, lakin bunu təbii sanır. Buna görə də ailəsi ehtiyac içində dolansa da, əkib-becərdiyi məhsuldan mütləq xana pay ayırır, ildə bir neçə dəfə ona sovqat gətirir.
        Müəllif Novruzəlinin avamlığını poçt qutusunun önündə daha qabarıq nəzərə çarpdırmışdır. O, xanın verdiyi məktubu qutuya salandan sonra nə edəcəyini bilmir. Əvvəl istəyir ki, poçt qutusunun yanında dayanıb gözləsin, sonra fikirləşir ki, axı nə qədər gözləsin - ulağı acdır, axşam düşənədək evinə qayıtmalıdır. Novruzəli bu fikirləri beynində saf-çürük edərkən bir nəfər xidmətçi gəlib poçtun qapağını açır və məktubları torbaya doldurub aparmaq istəyir. Bunu görən Novruzəli xidmətçinin məktubları oğurladığını düşünür və cəld onun üstünə cumub xanın məktubunu istəyir, xidmətçi məktubu vermədikdə dava salır, onu üzüüstə yerə yıxır...
        Yazıçının hekayədə erməni və rus millətlərinin nümayəndələrinin poçt qutusuna məktub salmaları səhnəsini təsvir etməsi də təsadüfi deyildir. Bununla müəllif digər millətlərin elmə, inkişafa böyük maraq göstərmələrini və buna görə də zamanla ayaqlaşa bildiklərini nəzərə çarpdırmaq istəmişdir. Eyni sözləri müsəlmanlar barədə demək mümkün deyil. Onlar hər vəchlə övladların məktəbə getməkdən yayındırır, cəhalətdən yaxa qurtarmağa heç bir səy göstərmiıiər. Buna görə də həyatları çətinliklər içində keçir. Novruzəlinin əzab-əziyyətli dolanışığı, başına gələn bəlalar, durduğu yerdə külfətini başsız qoyub qazamata düşməsi bunun təsdiqidir.
        Böyük yazıçı C.Məmmədquluzadə belə təzadlı və təsiredici səhnələr təsvir etməklə ilk növbədə azərbaycanlıların gözünü açmaq, onları elmə, inkişafa, öz hüquqlarını anlamağa istiqamətləndirmək istəmişdir. Novruzəlinin faciəsi ayrılıqda götürülmüş tək bir fərdin faciəsi deyildir. Belə hal cəhalət içində boğulan cəmiyyət üçün xarakterik idi. Novruzəliləri faciələrdən qurtarmaq üçün ilk növbədə cəmiyyəti sağaltmaq gərək idi. Xalqını çox sevən, onun acınacaqlı həyat tərzinə ürəkdən acıyan ədibin dövrünün eybəcərliklərinə güzgü tutmaqda məqsədi də elə bu idi."
"        Azərbaycan xalqının tarixində görkəmli siyasət və dövlət xadimləri çox olmuşdur.
        Belə tarixi şəxsiyyətlər içərisində Azərbaycan xalqının ümummilli lideri adını qazanmış dövlət xadimi, dünyamiqyaslı siyasətçi Heydər Əliyevin xüsusi rolu vardır. Çünki dövlət xadimlərindən ancaq bu dahi şəxsiyyət milli lider səviyyəsinə yüksəlmişdir. Milli liderliklə siyasi liderlik keyfiyyətlərinin bir dövlət adamında birləşməsi bəşər tarixində nadir rast gəlinən haldır. Ulu öndər bu iki keyfiyyəti ehtiva etməklə bərabər, fəaliyyət göstərdiyi bütün digər sahələrdə də özünü məhz birinci şəxs kimi, lider kimi təsdiq etmişdir.
        Bu dahi insan Azərbaycan xalqının yaddaşında qurucu və xilaskar dövlət xadimi, milli lider və xalq məhəbbətini qazanan öndər kimi qalmışdır.
        Xalqımızın tarixi taleyində, dövlət quruculuğunda onun qədər misilsiz xidmətlər göstərən ikinci dövlət adamı tapmaq mümkün deyildir. Bu mənada o, xalqımızın milli iftixarı, ürəklərimizdə özünə yer tapan milli liderimiz, güvənc yerimiz, qürur duyduğumuz və arxa bildiyimiz böyük azərbaycanlı idi.
        H.ƏIiyev dünyanın nadir, sevilən siyasət adamı idi. O, dünya siyasətinə təsir etmək gücündə olan lider idi.
        Bu dahi insan tarixi yazan və yaradan, onu yönəltməyi və fövqündə durmağı bacaran nadir şəxsiyyətlərdən idi. O təkcə güclü idarəedici deyil, həm də sözlərinin çəkisi, sanbalı olan, kütləni arxasınca aparmağı bacaran bir siyasi xadim idi.
        O, mahir psixoloq, insan qəlbinin dərin bilicisi idi. Buna görə də onun gələcəyi görmək qabiliyyəti başqalarına nisbətən daha güclü idi. Siyasətçilər bu dahi insanı «liderlərin lideri» adlandırırlar.
        Bu da bir həqiqətdir ki, dünyada tanınan, sevilən, şəxsiyyətinə, siyasi və dövlətçilik fəaliyyətinə çox böyük hörmətlə yanaşılan H.ƏIiyev haqqında söz demək, fikir söyləməko qədər də asan deyil.
        Biz qürur duyuruq ki, xalqımızın dünyada bu səviyyədə sevilən, hörmət bəslənilən ümummilli lideri olmuşdur. Bu gün ölkəmiz bu siyasətin uğurlarını hiss edir, onunla yaşayır və faydalanır.
        H.ƏIiyev siyasətinin Prezident İ.ƏIiyev tərəfindən uğurla davam etdirilməsini aydın görən xalqımız bu siyasəti yüksək dəyərləndirir və onun ətrafında sıx birləşir."
"        Mən cahillik və təvazökarlıq haqqında bir az dərindən düşünmək istəyirəm. Bunlar müxtəlif və zidd bir anlamlardır. Cahil insan - özündən çox razı, özünü başqalarından üstün tutan bir şəxsdir. O, lovğa və təkəbbürlüdür, onunla həmfikir olmağa ümid etməyə dəyməz. Cahil insanlar özlərinə xoş gəlirlər, başqaları isə onları xoşlamırlar. Cahil - xudbin və özünüsevər insandır, tək özünü düşünən və başqalarına bir fayda verməyən adamdır. Onların iddialarına əsasən, elmlər heç vaxt problemləri həll etməyə qadir deyillər. Cahil - yaltaqların dostu və ədavətin atasıdır.
        Mənə elə gəlir ki, Napoleon Bonapart çox özünə vurğun və özündən razı bir insan olmuşdur.
        Döyüşdən sonra o, döyüş meydanını təkəbbürlə gəzərək düşmənlərin cəsədlərinə tamaşa edirdi. Bəs nə, o ki, qəhrəmandır! O hökmdardır! Yəni, hələ ki. Atalar yaxşı deyib: «Sən saydığını say, gör fələk nə sayır». Lakin əsgərlər bəzən onun əməllərini pisləyirdilər. L.Tolstoyun «Hərb və Sülh» romanını oxuduqda Napoleonun surəti bir cahil şəxs kimi təəssürat oyadır. Bizim müasir həyatda da, bəziləri özlərini tərifləyir və diqqət mərkəzində qalmaq istəyirlər, lakin həqiqətdə onlar cahildirlər.
        Təvazökarlıq isə insanı zinətləndirir. Mənim fikrimcə, öz sevimli işini sakitcə və heç kimə mane olmayaraq, özünü tərifləmədən görən insan - hörmətə layiqdir. O özünü tərifləmir, təkəbbür göstərmir və bilgiləri ilə lovğalanmır. Belə təvazökar insanlardan o cümlədən, alimlər və mühəndislər yetişir. Onlar bəşəriyyətə öz töhfələrini bəxş etməyin müqabilində heç bir şey istəmirlər.
        Belə insanlardan biri də, dahi aviakonstruktor S.Korolyov olmuşdur. O, dünyada ilk dəfə, Yuri Qaqarini kosmosa aparan kosmik gəminin müəllifidir. Həmçinin, S.Fyodorov - həmin oftalmoloq ki, onun zəhməti nəticəsində minlərlə insan yenidən görməyə başlayıb. Məşhur kardioloq Akçurin, minlərlə ürək cərrahiyyə əməliyyatları aparmış və insanları ölümdən xilas etmişdir. Bu siyahını uzatmaq olar. Onları bütün dünya tanıyır. Bu şəxslər xalis niyyətlə öz əməllərini edərək, həm Uca Allah yanında hörmət qazanmış və həm də insanlar arasında. Nizami, Nəsimi, Füzuli, Həzi Aslanov, Mehdi Hüseynzadə və s. Onların bəzisi əldə qələm, digərləri isə əldə silah Vətənə xidmət göstərmişlər. Onların təvazökarlığı həmişə insanların qəlbində yaşayacaqdır.
        Elm öyrənməkdə inadlı və israrlı olmaq lazımdır, çünki elmsiz heç bir şey qabağa getməz. Səsdən sürətli laynerlər, iti gedən qatarlar və avtomobillər, nəhəng tikililər və s. - bütün bunların hamısına elmin hesabına nail olunmuşdur.
        Nə vaxtsa dünyada yenidən sülh bərqərar olacaq, atom və kimyəvi silahları məhv edəcəklər (bunlar bədbəxtçilik gətirən silahlar olsa da, insan zehninin məhsuludur). Sülh bərqərar olunduqdan sonra, silahlara xərclənən bütün vəsait bəşəriyyətə fayda vermək üçün xərclənəcəkdir. Dünyada hər bir şey kompyuterləşdiriləcək. Bu necə də gözəldir!
        Hər yerdə mədəniyyət, gözəl əxlaq hakim olacaq. Əlbəttə ki, hər bir evə elm daxil olacaq. Buna görə də, bizə, yəni planetin yaxşı gələcəyini düşünən insanlara, özlərindən razı olan cahillər gərək deyil. Bizə elm oxuyan və mənəviyyatlı insanlar lazımdır.
        Bizim qüdrətimiz - savadlı və mənəviyyatlı insanların sayında və keyfıyyətindədir."
"        Ümummilli liderimiz H.ƏIiyev demişdir: «Hər bir Azərbaycan gənci hər şeydən çox, hər şeydən artıq müstəqil Azərbaycanın bu günü, gələcəyi haqqında düşünməlidir.»
        Gənclik cəmiyyətin ən aktiv təbəqəsidir. Azərbaycanın inkişafında, ictimai-siyasi həyatında, ölkədə keçirilən istənilən tədbirlərdə gəncliyin rolu getdikcə artmaqdadır.
        Bizlər bu gün Azərbaycan vətəndaşı, Azərbaycan gənci olmağımızla fəxr edir, qürur duyuruq. Bu qürur bizdə davamlı inkişafda olan, monolit bünövrəsi Ulu öndərimiz H.ƏIiyev tərəfindən qurulmuş, günbəgün inkişaf edən, bayraqları uca zirvələrə qalxan güclü və sivil bir dövlətdə, doğma Azərbaycanımızda yaşamağımızdan irəli gəlir. Dövlətin gələcəyi və inkişafı gənclərin sağlam düşüncəsindən bəhrələnir. Gənclik cəmiyyətdə özünütəsdiq etmişdir. Gənclər cəmiyyətin ən həssas, hər an qayğıya ehtiyacı olan hissəsidir.
        Dövlətimiz gənclərin sağlam ruhda tərbiyə olunmaları və əsl vətəndaş kimi yetişmələri üçün əlindən gələni əsirgəməz Azərbaycan gəncləri də bu gün ictimai-siyasi, sosial-mədəni və digər sahələrdə fəal iştirak edir.
        Dövlət başçısının atmış olduğu addımlar və gənclərə verdiyi dəstək nəticəsində gənclər də bir qədər fəallaşır, daha da müsbət nəticələr əldə edir. Mədəniyyət, elm və digər sahələrdə parlaq nailiyyətlər qazanır.
        Artıq Azərbaycan gəncliyi cəmiyyətin inkişafında fəal sosial təbəqəyə çevrilmişdir. Hazırda Azərbaycan gəncləri öz bacarıq və qabiliyyətləri, imkanları ilə dünya ictimaiyyətinin diqqətini özünə çəkə bilmişdir.
        İdmançılarımız hər il müxtəlif idman növləri üzrə keçirilən Avropa və dünya çempionatında iştirak edərək uğuıiu nəticələrə imza atırlar. İdmançılarımız ölkəmizin idman şərəfini hər zaman uca tutur, üçrəngli bayrağımızı göylərə qaldırırlar.
        «Evrovision» beynəlxalq yarışmasının respublikamızda keçirilməsi də məhz gənclərimizin uğurlandır.
        Bu gün informasiya-kommunikasiya və rabitə sahələrində qazandıqları uğurlar göz qabağındadır.
        Düşünürəm ki, dövlətimiz biz gənclərə göstərdiyi qayğı və diqqət bizim məsuliyyətimizi daha da artıracaq, ölkəmizin gələcək inkişafı üçün çiyinlərimizə ağır və şərəfli yük qoyacaqdır. İnanıram ki, biz öz fəaliyyətimizi Prezidentimiz İ.ƏIiyevin biz gənclərə olan inam və etimadını bu gün olduğu kimi, gələcəkdə də doğruldacağıq.
        Azərbaycan gəncliyi cənab Prezident İ.ƏIiyevin yürütdüyü daxili və xarici siyasəti dəstəkləyir və ölkəmizin işıqlı və parlaq gələcəyini məhz onun çiyinlərində görür. Gəncliyimiz Azərbaycan naminə sabahımızdır. Vətənimiz naminə uğurumuzdur, bütövlüyümüz, dilimiz naminə şərəfimizdir. Demək sabahımız, uğurumuz, zəfərimiz bizimlədir."
"        Dünya ədəbiyyatının görkəmli nümayəndələrindən biri Migel de Servantesdir. O, Avropa intibah mədəniyyəti tarixində satirik-realist roman ustası kimi tanınmış, özünün «Don Kixot» əsəri ilə dünya şöhrəti qazanmışdır. Əwəlcə cəngavərlik romanı yazmaq isləyən Servantes çox keçmədən bu fikirdən əl çəkmiş, «Don Kixot» əsərini də məhz cəngavərlik romanlarına parodiya kimi qələmə almışdır.
        «Don Kixot» romanı ümumbəşəri və dərin humanist ideyalar aşılayan gözəl sənət əsəridir. Əsərin qəhrəmanı Don Kixot oxuduğu cəngavərlik romanlarının təsiri altında romantik xəyallara düşərək keçmiş cəngavərlik ənənələrini yaşatmaq, şərə qarşı mübarizə aparmaq fikrinə düşür. O, keçmiş cəngavərlər kimi özünə Don Kixot adı verir, köhnə silahiarla silahlanır, Sanço Pansa adlı bir kəndlini də başdan çıxararaq özünə silahdaşıyan seçir və özünə xəyali bir «xanının» qəbul edərək yürüşə çıxır. Həmin gündən də Don Kixotun macəralarla dolu həyatı başlayır, başı bəlalar çəkir. Don Kixotun yer üzündə şərin kökünü kəsmək, haqq-ədaləti barpa etmək üçün göstərdiyi qəhrəmanlıqlar tamam əks nəticələr verərək onun özünə ziyanlar vurur. O, əvvəlcə yel dəyirmanlarını xalqa əzab verən əjdahalar hesab edir, sonra qoyun sürüsünü düşmən ordusu kimi başa düşür və onlarla mübarizəyə girişir. Sonra balaca çoban Andreasa arxa olmaq, hamilik etmək istəyir, kukla teatrının səhnəsində göstərilən tamaşanı həqiqi hesab edərək orada mavrlar tərəfindən mühasirəyə alınmış ispan kralını xilas etmək fikrinə düşür. Don Kixotun qəhrəmanlıqları hər dəfə onun özünün döyülməsinə, söyülməsinə təhqir olunmasına səbəb olur, axırda da bu «qəhrəman» özü donuz sürüsünün ayaqları altında qalaraq tələf olur.
        «Don Kixot» romanında himanizm və xeyirxahlıq ideyaları mühüm yer tutur. Don Kixotun başına gələn faciələrin hamısı onun özünün humanizmindən və qəlbinin xeyirxahlığından irəli gəlir. Qəhrəmanın qarşıya qoyduğu məqsəd, görmək istədiyi işlər nə qədər müsbət yönümlü olsa da, gücü çatmayan işə girişdiyinə və vaxtı keçmiş ənənələri yaşatmaq istədiyinə görə mənasızlaşır, onun özünü gülünc vəziyyətlərə qoyur.
        M. Servantesin «Don Kixot» romanı dünya ədəbiyyatı tarixində mühüm təsir gücünə malik bir əsər kimi şöhrət qazanmışdır və indi də oxucular tərəfindən sevilə-sevilə oxunur."
"        Xalqımızın, ölkəmizin zəngin keçmişi vardır. Respublikamızın ərazisində bu diyarın dünyanın ən qədim yaşayış məskənlərindən biri olduğunu təsdiqləyən çoxlu arxeoloji abidələr mövcuddur. Alimlərin Azıx, Tağlar, Damcılı, Daşsalahlı, Qazma və digər mağaralarda üzə çıxartdıqları arxeoloji tapıntılar tarixi Azərbaycan torpaqlarında ibtidai insanların formalaşdığını təsdiqləyir.
        Heç təsadüfi deyildir ki, respublikamızın ərazisi «Avropanın ən qədim sakinləri» xəritəsinə daxil edilmişdir.
        Xalqımız təqribən 5 min illik dövlətçilik tarixinə malikdir. Azərbaycanın ərazisində ilk dövlət qurumları hələ eramızdan əvvəl IV minilliyin sonu - III minilliyin əvvəllərindən başlayaraq yaranmışdır. Eramızdan əvvəl I minillikdə - bizim eranın I minilliyinin əvvəllərində Azərbaycan ərazisində Manna, İskit, Atropatena və Albaniya kimi o dövr üçün qüdrətli sayılan dövlətlər mövcud olmuşdur.
        VII əsrdə İslam dininin yayılması ilə Azərbaycan torpaqlarında ərəb xilafətinin hökmranlığı başlamışdır. IX əsrin ortalarından etibarən ərəb xilafətinin süqutundan sonra Azərbaycan torpaqlarında Sacilər, Şirvanşahlar, Salarilər, Rəvvadilər, Şəddadilər dövlətləri yaranmışdır. Lakin, bu dövlətlərin heç biri qüdrətli deyildi. Bunlar tez süqut etdilər və Azərbaycan Böyük Səlcuq imperatorluğunun tərkibinə daxil oldu.
        Səlcuq imperatorluğunun dağılmasından sonra yaranan Şirvanşahlar və Eldənizlər dövlətləri Azərbaycan xalqının dövlətçilik tarixində mühüm yer tutur. Eldənizlərin hakimiyyəti dövründə bütün Azərbaycan torpaqları vahid dövlətin tərkibində birləşdi, Azərbaycan dilinin yayıldığı ərazilər genişləndi. XV-XVIII əsrlərdə Azərbaycanın dövlətçilik mədəniyyətinin daha yüksək səviyyəyə qalxdığını söyləmək mümkündür. Bu dövrdə Şərqdə böyük nüfuza malik Qaraqoyunlu, Ağqoyunlu və Səfəvi dövlətlərinin başında Azərbaycan sülalələri dayanırdılar. Uzun Həsənin dövründə Ağqoyunlu Yaxın və Orta Şərqin qüdrətli dövlətinə çevrilmişdi. Onun nəvəsi Şah ismayıl Xətayinin yaratdığı Səfəvi dövləti bütün Azərbaycan torpaqlarını birləşdirirdi. Burada Azərbaycan dili dövlət dili səviyyəsinə yüksəldilmişdi.
        Səfəvi dövlətinin süqutundan sonra hakimiyyətə Azərbaycan sərkərdəsi Nadir şah gəldi. O, Səfəvi imperiyasının sərhədlərini daha da genişləndirdi. Lakin Nadir şahın güclü mərkəzləşdirilmiş dövlət yaratmaq planları baş tutmadı və onun ölümündən sonra Azərbaycan xanlıqlara parçalandı.
        XVIII əsrin sonlarından etibarən Azərbaycan İranla Rusiya arasında uzun sürən qanlı müharibələr meydanına çevrildi. Bu iki imperiya arasında 1813-cü ildə bağlanan Gülüstan və 1828-ci ildə imzalanan Türkmənçay müqavilələrinə əsasən Azərbaycan iki yerə parçalandı. Şimali Azərbaycan Rusiyanın, Cənubi Azərbaycan isə İranın tərkibinə qatıldı.
        Rusiyanın və İranın yürütdüyü imperiya siyasəti xalqımızın azadlıq, müstəqil dövlət qurmaq arzularını səngidə bilmədi. 1918-ci il mayın 28-də Şimali Azərbaycanda Şərqdə ilk demokratik respublika - Azərbaycan Xalq Cümhuriyyəti yaradıldı. Bu cümhuriyyət cəmi 23 aydan sonra süqut etsə də, Azərbaycanın dövlətçilik tarixində parlaq bir səhifə oldu.
        Respublikamız 1920-1991-ci illərdə Sovet Sosialist Respublikaları Ittifaqı adlanan nəhəng dövlətin tərkibində yaşamışdır. Bu dövr ziddiyyətli bir dövr olmuşdur. Sovet hakimiyyəti illərində adət-ənənələrimizə, mənəvi dəyərlərimizə, dilimizə təzyiqlər göstərilsə də, xalqımız öz milli varlığını qorumağa nail oldu və böyük inkişaf yolu keçdi, elm-təhsil, mədəni inkişaf sahələrində sanballı nailiyyətlər qazandı.
        Nəhayət, 1991-ci ildə xalqımız böyük xoşbəxtliyə qovuşdu - XX yüzillikdə ikinci dəfə özünün müstəqil dövlətini qurdu. 1991-ci ilin oktyabrından bəri Azərbaycan müstəqillik yolunda inamla irəliləyir, xalqımız öz taleyinin sahibidir. Müstəqil Azərbaycan ABŞ, Fransa, Almaniya, italiya, Türkiyə, Rusiya kimi qüdrətli dövlətlərlə diplomatik münasibətlər qurmuşdur. Bu gün üçrəngli bayrağımız Birləşmiş Millətlər Təşkilatı, Avropa Şurası kimi mötəbər beynəlxalq təşkilatların iqamətgahları önündə əzəmətlə dalğalanır.
        Eyni zamanda respublikanın daxilində böyük dəyişikliklər baş verir. Azərbaycan iqtisadi inkişaf tempinə görə bütün dünyada öncül mövqeyə çıxıb. Uğurlu neft siyasətinin sayəsində respublikamıza böyük miqdarda maliyyə vəsaitləri gəlir. Bu gün bütün Azərbaycanın geniş tikinti, quruculuq meydanına çevrilməsi, yeni istehsalatların işə salınması, təhsil sisteminin yeniləşdirilməsi, mədəniyyətin inkişafına qayğı göstərilməsi bizdə müstəqil Azərbaycanın sabahına nikbin baxmağa əsas verir. Azərbaycanın sabaha açılan pəncərəsi geniş və işıqlıdır. Mən bu pəncərədən müstəqilliyimizin getdikcə möhkəmlənməsini, ölkəmizin qüdrətinin artmasını görürəm."
"(N.Xəzri)
        Elə şeylər var ki, insanın həyatında onları heç nə ilə əvəz etmək mümkün deyil. Vətən kimi. Yem dalınca uzaq məsafələr qət edən quş axşam düşəndə adi quru otlardan toxuduğu yuvasına qayıdır, burada özünə rahatlıq tapır, nəsil artınr. İnsan da belədir. O, vəzifə pillələrində yüksələ, ömrünün müəyyən illərini hansısa bir səbəbdən yaxın-uzaq məmləkətlərdə keçirə bilər. Ancaq harada olmasına baxmayaraq, insan dünyaya göz açdığı, böyüyüb boya-başa çatdığı, əcdadlarının ruhu dolaşan Vətənə can atır.
        İnsan əzəli və əbədi rahatlığını yalnız doğma Vətənində tapır. Dünyada sərvəti, iqtisadi gücü, görməli yerləri, iri şəhərləri, məşhur abidələri ilə şöhrət tapan məmləkətlərin sayı çoxdur. Fransanın paytaxtı Eyfel qülləsini, Luvr muzeyini, Misir piramidalannı, Çin səddini, Italiya şəhərlərinin qədim məhəllələrini görməyi, Türkiyənin Antalya kurortlarında dincəlməyi, Rusiya çöllərində qış idman növlərinin ləzzətini dadmağı kim arzulamır? Ancaq ayrı-ayrı ölkələrin, şəhərlərin gözəllikləri nə qədər cazibədar olsa da, Vətəni əvəz edə bilməz. Biz o yerlərə dünyagörüşümüzü genişləndirmək, müxtəlif mədəniyyətlərlə tanış olmaq üçün can atırıq. Müəyyən müddət qaldıqdan sonra qərib məmləkətlərin gözəllikləri, rahatlıqları belə adamı sıxır. Qəlbimizdə Vətənə bağlılıq isə əbədi və dəyişməzdir. Mən Vətənsiz insanı qəfəsə salınmış quşa bənzədirəm. Bülbül qəfəsdə susur, şirin nəğmələr oxumur, qəm-qüssədən saralıb-solur. Vətənsiz insan da belədir. Vətən yoxdursa, geniş dünya ona dar gəlir, özünə yer tapa bilmir, daim nisgil, xiffət içində yaşayır.
        Vətənin insan üçün nə demək olduğunu son illərin hadisələrinin timsalında aydın görmək mümkündür. 1988-ci ildən etibarən bədnam qonşularımız - ermənilər xalqımıza qarşı məkrli planlarının növbəti mərhələsini həyata keçirməyə başladılar. Əzəli torpaqlarımız olan indiki Ermənistanda azərbaycanlılara qarşı etnik təmizləmə siyasəti yürütdülər, Dağlıq Qarabağı, ona bitişik rayonları işğal edərək soydaşlarımızı doğma ev-eşiklərindən didərgin saldılar. Həmin insanların çoxusu, ələlxüsus da yaşlı nəslin nümayəndələri Vətənsizlik dərdinə dözməyərək dünyalarını dəyişdilər,
        «Tez-tez kəndimizi yuxuda görürəm. Şirin xəyallar məni Soyuq Bulaq dağlarına apanr. Sanki heç nə dəyişməyib. Kəndimizin ortasından keçərək qıvrıla-qıvrıla çöllərə tərəf axan çayın şırıltısını lap yaxında eşidirəm. Uşaqlığım, ilk gəncliyim keçən göy çəmənlər, yamyaşıl yamaclar yenə məni öz qoynuna səsləyir. Özümü dünyanın xoşbəxti sanıram, hər daşı, hər ağacı sinəmə sıxıb öpmək, özüm də torpağa qarışıb onun bir zərrəsi olmaq istəyirəm... Heyhat, bütün bunlar şirin xəyallardır, acı reallıq isə belədir: doğma yurd yerləri düşmən tapdağı altındadır. Açığı, əvvəllər yurd yerlərinin belə əziz, əvəzsiz olduğunu, bu qədər dərk etmirdim. O yerlərə bircə dəfə ayaq basmaq üçün bütün həyatımı verərdim». Qaçqın Gülçöhrə Əliyevanın yazdığı bu sətirlər indiki Ermənistandan zorla çıxarılmış on minlərlə soydaşımızın el-oba həsrətini, iztirablarını, mənəvi sıxıntılarını ifadə edir. Tarixi ədalətsizliklər üzündən itirilmiş torpaqlar, yurd yerləri qarşısıalınmaz bir qüvvətək Vətən övladlarını özünə çəkir.
        Vətən həsrəti ilə göynəyən insanların həyatından çoxlu belə misallar gətirmək mümkündür. Böyük şairimiz Hüseyn Cavid əsərlərində ifadə etdiyi milli ideyalara görə repressiya qurbanı olmuşdur. O, uzaq Sibirə sürgün edilmiş, elə orada da dünyasını dəyişmişdir. Vətəndən uzaqlarda yad torpaqda uyuyan şairin ruhu narahat idi. Nəhayət, bu həsrətə son qoyuldu. Ötən əsrin səksəninci illərində böyük çətinliklərdən sonra onun nəşi Azərbaycana gətirildi və Naxçıvanda doğma torpağa tapşırıldı, onun qəbri üstündə əzəmətli məqbərə ucaldıldı. Bununla da, sağlığında bütün varlığı ilə Azərbaycana bağlı olan H.Cavidin ruhu Vətənə qovuşdu. Bu, şairin yaxınları, onun yaradıcılığını sevənlər üçün böyük təsəllidir.
        Beləliklə, xalqımızın mentalitetində Vətənə bağlılıq mühüm yer tutur."
"        Dostluğun qırılmaz zəncirlə müqayisə edilməsi təsadüfi deyildir. Həqiqətən də, səmimi, möhkəm dostluq hisslərini heç nə ilə sarsıtmaq mümkün deyildir. Insanlar arasında hər xoş münasibəti dostluq adlandırmaq olmaz. Həqiqi dostluq illərin sınağından çıxır, bərkdə-boşda, həyatın enişliyoxuşlu yollarında sınanılır. Əsl dostluq insanlar arasında münasibətlərin ən uca zirvəsidir. Əgər sən dostluğu yüksək qiymətləndirirsənsə, gərək dostun sandığın şəxsin yolunda hər bir çətinliyə dözməyi bacarasan, sirlərini ondan gizlətməyəsən, heç vaxt yalan danışmayasan. Nahaq deməyiblər ki, dostdosta tən gərək, tən olmasa, gen gərək.
        Dostu olmaq böyük xoşbəxtlikdir. Kimin çox dostu varsa, o, həyatda daha inamlı olur, üzləşdiyi problemləri asanlıqla dəf edir. Adətən, çoxlu dostu olan şəxsi qollu-budaqlı ağaca bənzədirlər. Bu ağac təbiətin şıltaqlıqlarına asanlıqla dözür, onun insanlara daha böyük faydası dəyir.
        Mən «Dostluq nədir?» sualı ətrafında tez-tez düşünürəm. Mənim qənaətimə görə dostluq-fədakarlıq deməkdir. Asan günün dostluğu vaxtsız açan çiçəyə bənzəyir - onu şaxta, qar vurub soldurur. Çətinliklərdə bərkiyən dostluq isə uzunömürlü olur. «Uzaq sahillərdə» filmini yada salaq. Zənnimizcə, filmin qəhrəmanları Mehdi ilə Veselin arasında yaranan münasibətlərə «Dostluq nədir» sualının konkret cavabıdır. Onlar müharibənin odlu-alovlu yollarını birlikdə keçmiş, aralarında əsl dostluq münasibətləri yaranmışdır.
        Hamı kimi mənim də çoxlu dostlarım var. Onların əksəriyyəti mənimlə eyni sinifdə oxuyurlar. Bizim aramızda qarşılıqlı səmimiyyət və hörmət hökm sürür. Heç vaxt bir-birimizin xətrinə dəymirik. Biz, boş vaxtlarımızda bir yerə yığışır, müxtəlif məsələləri müzakirə edirik. Eyni zamanda bir-birimizə asanlıqla güzəştə getməyi də bacarırıq. Biz adətən, dərslərimizi də bir yerdə hazırlayırıq. Bu bizə dərslərimizdən yüksək qiymətlər almağımıza böyük təsir göstərir. Heç təsadüfı deyildir ki, dostlarımız arasında dərslərdən geri qalan yoxdur, biz hamımız dərs əlaçısıyıq. Müxtəlif fənlərdən «əla» qiymətlər almaqla həm valideynlərimizin etimadını doğrulduruq, həm də təhsil aldığımız məktəbin şöhrətini artırmağa çalışırıq. Müəllimlərimiz də onların zəhmətini itirmədiyimizə görə bizimlə fəxr edirlər.
        Belə bir deyim var. «Hər şeyin təzəsi, dostun köhnəsi». Mən də məktəb illərində qazandığım dostlarımla fəxr edir və onları qorumağa çalışıram. Mənim ən şirin xatirələrim dostlarımla keçirdiyim anlarla bağlıdır. Mən özlüyümdə qəti şəkildə müəyyənləşdirmişəm: həyatımda dostlarımı heç vaxt heç nə ilə və heç kimlə əvəz etmək mümkün olmayacaq.
        Mən əsl dostluğu tərənnüm edən çoxlu kitablar oxumuşam. Dostluqla bağlı bədii əsərlər arasında sevimli yazıçımız S.S.Axundovun «Qaraca qız» hekayəsi daha təsirlidir. Əsərin balaca qəhrəmanı Qaraca qız təxminən bizim yaşıdımızdır. Onun üçün dostluq hər şeydən qiymətlidir. Buna görə də ürək qızdırdığı rəfiqəsi təhlükə ilə üz-üzə qalanda özünü saxlaya bilmir. O, rəfiqəsinin zəhərli qanını sormaqdan belə çəkinmir. Beləliklə, Qaraca qız dostunu xilas edir, özü isə erkən yaşında həyatla vidalaşır.
        Qaraca qızın hərəkəti dost yolunda fədakarlıq nümunəsidir. Əsl dostlar çətin sınaq məqamlarında məhz belə hərəkət edirlər."
"        Müstəqil Azərbaycan Respublikasının paytaxtı Bakı şəhəridir. Mən bu şəhərdə doğulub boya-başa çatmışam. Mən doğma şəhərimlə fəxr edirəm. Burada çoxlu muzeylər, parklar, teatrlar, qalereyalar, restoranlar və bir çox başqa əyləncə mərkəzləri vardır. Gözəl gəzinti yerləri daim turistlərin, şəhərin qonaqlarının, yerli əhalinin diqqət mərkəzindədir.
        İçərişəhər Bakının beşiyi hesab olunur. Arxeoloji qazıntılar zamanı burada V-VII əsrlərə aid tikililər tapılmışdır. İçərişəhər X-XII əsrlərdə tikilmiş möhtəşəm qala divarları ilə əhatə olunmuşdur. Qoşa Qala qapısında iki şir və onların ortasında öküz başı təsvir olunmuşdur. Rəvayətə görə şirlər qalanın əhalisinin cəngavərliyin, öküz başı isə buradakı firavanlığın rəmzidir. İçərişəhər özünəməxsus dar küçələri, dalanları, milli memarlıq üslubunda inşa edilmiş tikililəri ilə açıq səma altında muzeyi xatırladır. Buradakı qədim tikililərdən biri də Qız qalasıdır. Hündürlüyü 28 metrə çatan bu nadir memarlıq abidəsi XII əsrin yadigarıdır. Davud oğlu Məsud tərəfindən tikdirilən bu abidə indi şəhərimizin rəmzinə çevrilmişdir. Şərq ölkələrində çoxlu sayda eyniadlı qalalar tikilsə də, içərişəhərdəki qala öz möhtəşəmliyi ilə digərlərindən fərqlənir. Onun «Qız qalası» adlandırılması isə qalanın alınmazlığına işarədir.
        İçərişəhərdəki Şirvanşahlar sarayı da gözəl memarlıq nümunəsidir. Sarayın möhtəşəmliyi, divarlardakı naxışlann incəliyi adamı heyran qoyur. Bu sarayı XV əsrdə Şirvan şahı Xəlilullah özünümüdafiə məqsədi ilə tikdirmişdir.
        Mənim doğma şəhərim Bakı həm də müasir şəhərdir. Onu obrazlı şəkildə həmişəcavan şəhər adlandıranlar səhv etmirlər. Belə ki, sonrakı dövrlərdə qala divarlanndan kənarda bayır şəhər formalaşmışdı. XIX əsrin ortalarından Abşeronda sənayenin, o cümlədən də neftçıxarmanın inkişafı şəhərin sürətlə böyüməsinə səbəb olmuşdur. Əgər içərişəhər üçün dar küçələr, kiçik məhəllələr xarakterikdirsə, bayır şəhərdə yeni dövrün tələblərinə uyğun geniş küçələr, prospektlər inşa olunmuş, bağlar, parklar salınmışdır.
        Bakılılar bura gələn qonaqlara belə deyirlər. Bakıya gəlib sahilboyu uzanan bulvarı gəzməmisənsə, deməli, heç bu şəhərdə olmamısan. Zarafatla ifadə olunan bu sözlərdə bir həqiqət payı var. İndi Dənizkənarı Milli Park adlanan bulvar həqiqətən, Bakının vizit vərəqinə çevrilmişdir. Sahilboyu bir neçə kilometr uzanan bulvar ilk növbədə əla istirahət məkanıdır. Buradakı sakit mühit, genişlik, təmiz dəniz havası, yaşıllıqlar, oyun qurğuları, milli xörəklər bişirilən restoranlar həm uşaqlara, həm də böyüklərə, sözün əsl mənasında, «gəl-gəl» deyir. Bakı buxtasında gəmi ilə dəniz gəzintisinə çıxmağın isə bir özgə ləzzəti var. Bakı buxtasında açıq dənizdə yaradılan fəvvarə də geniş şöhrət tapıb. Təxminən 100 metrədək qalxan bu fəvvarəni cəsarətlə «dəniz gözəli» adlandırmaq mümkündür.
        Bakı dünyada neft şəhəri kimi tanınır. Burada həm quruda, həm də açıq dənizdə «qara qızıl» çıxarılır. Paytaxt neftçiləri 1949-cu ildə Xəzəri ram edərək açıq dənizdə neft hasilatına başlamışlar. Burada estakadalar üzərində salınan şəhərin - «Neft daşları»nın isə dünyada analoqu yoxdur.
        Bakı ölkənin mədəni mərkəzidir. Burada çoxlu elm və mədəniyyət ocaqları, ali məktəblər, texnikumlar, peşə məktəbləri var. Qeyd etmək xoşdur ki, dünyada yeganə olan xalçaçılıq muzeyi Bakıda fəaliyyət göstərir.
        Bakının parklarını, küçələrini dahi söz ustadlarının, məşhur yazıçıların heykəlləri bəzəyir. Akademik Milli Dram Teatnnın qarşısındakı bu abidə dahi Füzulinin heykəlidir. Söz mülkünün sultanı Füzuli yenə xəyal aləminə qapılıb. Abidənin postamentində isə şairin əsərlərindən seçilmiş süjetlər həkk olunub. Bu, dahi Nizaminin abidəsidir. Abidə ilə üzbəüz, yaraşıqlı binada böyük söz ustadının adını daşıyan Azərbaycan Ədəbiyyatı Muzeyi yerləşir. Olməz şairimiz S.Vurğunun abidəsi isə şəhərin mərkəzi hissəsində böyük bir bağda ucalır. Memar S.Vurğunu ayaq üstə təsvir edib - o sanki tribunadan Vətənə böyük məhəbbətlə qələmə aldığı «Azərbaycan» şeirini söyləyir.
        Hazırda şəhərimiz özünün yeni inkişaf dövrünü yaşayır. Təkcə son illərdə şəhərin ayrı-ayrı istirahət guşələrində çoxlu sayda fəvvarəli hovuzlar inşa edilmiş, yeni yaşıllıqlar salınmışdır. Bir çox ünvanlarda köhnə tikililər sökülərək onların yerində yeni, bir-birindən yaraşıqlı göydələnlər ucaldılır.
        Bir sözlə, şəhərimiz gələcəyə doğru inamlı addımlar atır, qədimliyini saxlayaraq müasirləşir, daha cazibədar görkəm alır."
"        Azərbaycan dili dünyanın ən zəngin və inkişaf etmiş dillərindən biridir. Dil xalqın böyük var-dövləti, əvəzedilməz sərvətidir. Onunla həyat, varlıq və onun daşıyıcılarının şüurlu və əmək fəaliyyəti ifadə olunur. Dilin maneəsiz inkişafı milli azadlığın zəmanəti və rəhnidir, dilin çiçəklənməsi isə milli rifahın başlıca göstəricisidir. Dil və onun daşıyıcıları, o dərəcədə həyati zəruri əlaqəli və vəhdətdədir, onların birini digərindən təcrid etmək düşünülməz ağılagəlməzdir. Dil insanın əmək fəaliyyəti və insan cəmiyyətinin formalaşması prosesində meydana gəlmişdir. Dil xalqın inkişafının vasitəsi kimi insanların bütün bəşəriyyətlə ünsiyyəti üçün, təbiət qanunlannı və ictimai inkişafı yaxşı dərk etməyə kömək edir. Dilin köməyi ilə insanlar təsəvvürləri və dünyagörüşünü izhar edərək, əvəzedilməz ünsiyyət vasitəsi olaraq, bəşərin inkişafına daim xidmət edir.
        Milli dil, onun daşıyıcılarının intellektual inkişafında və mənəvi potensialının böyüməsində və qiymətləndirilməsində mühüm rol oynayır, milli mədəniyyətin çiçəklənməsinə, bilik dərəcəsi və dünyagörüş sahəsinin, sosial-ictimai yetişkənlik və kamilliyinin artmasına imkan yaradır.
        Millət onun fəal həyat fəaliyyəti və tərzini təmin edən dilsiz və dil ünsiyyəti olmadan mövcud ola bilməz. Dil təkcə insan təfəkkürünün və ünsiyyətin vacib vasitəsi deyil, həm də millətin və onun mədəniyyətinin zəruri əlamətlərindən biridir. Doğma dil incəliklə və parlaq daşıyıcılarının özünü ifadə etməsini əks etdirir. Dil insanların milli mənsubiyyətini simvolizə edir, xalqın mənəvi nailiyyətini ifadə edir, milli iftixarın obyektidi və mənbəyi olur.
        Öz doğma dilinə münasibət vətənə və anaya məhəbbətlə müqayisə edilir. Rus yazıçı Paustovski ana dilinə həssas yanaşmanın zəruriliyini qeyd edərək bildirir ki, «Hər bir adamın doğma dilinə münasibətini nəinki onun mədəni səviyyəsi ilə, həm də vətəndaşlıq dəyəri ilə çox dəqiq mühakimə etmək olar. Öz vətəninə həqiqi məhəbbət öz doğma dilini sevmədən mümkün deyil, ağılagəlməzdir». insanın öz ana dilinə bağlılığı barədə Azərbaycanın tanınmış adamları da çox aforizmlər deyiblər. Cəlil Məmmədquluzadə deyir ki, insan dünyaya gözünü açanda, ilk dəfə eşitdiyi doğma dili unudaraq yaşaması mümkün deyil. Firidun bəy Köçərli isə, doğma dilə məhəbbəti anaya və vətənə məhəbbətlə eyniləşdirirdi.
        Ancaq milli dilin xalqın həyatında belə vacib əhəmiyyət kəsb etməyinə baxmayaraq, Azərbaycan dili çox faciəvi bir tarix yaşamışdır. Çoxəsrli bir tarixə malik xalqımız, uzun müddət ərzində davamlı olaraq özünün ədəbi dilindən təcrid edilmiş, dil zorakı yolla sıxışdırılıb çıxarılmış, kənar düşmüşdür. Ancaq Azərbaycan xalqı öz dilinə qarşı olan ədalətsizliklə barışmamışdır. Yüz illərlə Azərbaycan dilinin sıxışdırılmasına və qadağalar qoyulmasına baxmayaraq, bu dil, xalqın və öncül insanların əks müqaviməti sayəsində qorunub saxlanmış, inkişaf etmişdir.
        Azərbaycan poeziyasının korifeyi, yüksək humanizm və insan azadlığı ideallarının carçısı Nəsimi, öz qüdrətli şair-filosof səsini qaldıraraq insanın, onun dilinin və mədəniyyətinin müdafiəsinə qalxdı. O, ölməz yaradıcılığını da öz doğma dilində, sadə həmvətənləri üçün yazıb yaratdı və ən başlıcası isə Azərbaycan dilini ədəbi və poetik arenaya çıxardı. Məhz Azərbaycan ədəbi dilinin formalaşması Nəsiminin adı ilə bağlıdır.
        Bir dahi yazıçı belə yazırdı: «Xalqın çox böyük sərvəti - onun dilidir». Bu, o deməkdir ki, hər bir insan öz ana dilinə hörmət etməli və onu sevməlidir, onun inkişafı və çiçəklənməsi üçün çalışmalıdır."
"        Vətənə olan sevginin və vətənpərvərliyin sirri, insanın öz ölkəsinə və xalqına etdiyi xeyirli işlərdə gizlənmişdir. Çox vaxtı o, bunu hiss etmir. Lakin, bu fakt olaraq, əməlsiz və Vətənə töhfə edilmədən olunan sevgi, sevgi deyil bir sınanılmamış illüziyadır. Bu illüziyalardan biri də, doğma dilə məhəbbəti olmayan, vətən sevgisidir.
        Əsl vətənpərvərliyi, doğma dilə olan diqqəti məhəbbətsiz təsəvvür etmək mümkün deyil. Biz öz dilimizin şirinliyini hiss edirik və onun gözəl və zərif məqamlarını hiss edirik. Biz artıq bilirik ki, doğma dilimiz - bizim sərvətimizdir və dünyanın heç bir dili ilə, biz öz fikir və hisslərimizin m üxtəlif çalarlarını iqrar edə bilmərik.
        Azərbaycan dili - Azərbaycan Respublikasının dövlət dilidir. Bundan əlavə Azərbaycan dili dünyanın müxtəlif yerlərində yayılmışdır. Ümumi olaraq bu gözəl dildə danışan və ünsiyyət saxlayan insanların sayı 30 milyondan çoxdur.
        Azərbaycan dilinin formalaşması tarixi VII-IX əsrlərə təsadüf edir. Azərbaycan dilinə aid ilk yazılı tapıntılar XIII əsrə təsadüf edilir. Bir çox dahi şair və yazıçılar öz əsərlərini Azərbaycan dilində yazıb-yaratmışlar: İmadəddin Nəsimi, Molla Pənah Vaqif, M.Ə.Sabir və s.
        Türk dillər qrupundan biri olan Azərbaycan dilinə, əsrlər boyu bir çox yazıçı və alimlər böyük diqqət yetirmişlər.
        Şuşada, Qubada və Şamaxıda səfərdə olan, Azərbaycan dilindən dərs alan böyük rus şairi M.Lermontov yazırdı ki, «Fransız dili Avropada böyük əhəmiyyət kəsb etdiyi kimi, Azərbaycan dili də Asiyada mühümdür». Qriboyedov, Puşkin, Lermontov və Lev Tolstoyun qafqaz mövzusuna aid əsərlərində, bir sıra Azərbaycan sözlərinin işlənməsi səbəbsiz deyil.
        Azərbaycan Respublikası müstəqillik qazandıqdan sonra Azərbaycan dilinə qarşı diqqət və qayğı artdı. O, tək millətlər arasında ünsiyyət vasitəsi kimi deyil, həmçinin dövlət dili statusunu aldı.
        Müasir zamanda dilimizin daha da inkişaf etməsi bizim özümüzdən asılıdır. Biz yeni minilliyə qədəm qoymuşuq və müstəqil, demokratik ölkədə yaşayırıq. Biz XXI əsrdə yaşayan nəsil, müstəqil məmləkətimizin inkişafı qüdrətli və zəngin dövlətə çevrilməsi yolunda əlimizdən gələni əsirgəməməliyik. Biz, müharibəyə və kasıbçılığa son qoymalı, güclü iqtisadiyyata malik olmalıyıq. Gələcək nəsillərin necə yaşaması yalnız bizdən asılıdır.
        Bütün bunlar, doğma Azərbaycan dilinə dərindən yiyələnmək, onun daha da inkişaf edib kamilləşmə yolundan keçir. Bunları yerinə yetirən əziz millətimiz, Azərbaycanı qüdrətli və çiçəklənən dövlətə çevirəcəkdir."
"        Mənim doğulub boya başa çatdığım, canımdan əziz bildiyim, sevdiyim, daima, fəxr edib öyündüyüm əziz diyar, qədim şəhər Bakı! Bu şəhər Azərbaycanımızın döyünən ürəyi, vuran qəlbi, onun paytaxtıdır. İki min ildən çox yaşı olan bu qədim şəhər Abşeron yarımadasında yerləşərək, mavi gözlü, çılğın Xəzərin cənub - şərq sahilində, geniş Bakı buxtasında yerləşir. Onun sahilindən üzüyuxarı cərgə binalar, evlər ucalır. Dəniz sahilindən bulvardan başlanan ağaclar, kollar və yaşıllıqlar şəhərimizə xüsusi gözəllik verir.
        Doğma Bakımın gecələri, xüsusilə gözəl olur. Belə ki, sahil boyu uzanan işıq zolaqları sahilə yan almış gəmilər, uzaqdan mavi Xəzərimin sularında bərq vuran neft buruqlarının işıqları şəhərimi daha da gözəl və füsunkar edir. Kilometrlərlə uzanıb gedən dənizkənarı bulvar, qəşəng terrasalar, dekorativ kollar, yamyaşıl ağaclar şəhərimizi bir daha gözəlləşdirir. Milli parkımız Bakı əhalisinin ən sevdiyi istirahət məkanlarındandır.
        Bakı çox milyonlu bir şəhər olması ilə yanaşı, çoxsaylı millətlərin məskunlaşdığı rahat, sevə-sevə yaşadığı bir şəhərdir. özünü vətəndaş hesab edən hər bir şəxs doğulub-yaşadığı yeri müqəddəs saymalı, onun bütün tarixi keçmişini, milli adət-ənənələrinə yaxından bələd olmalı, bu xüsusiyyətləri həm təbliğ edib yaymalı, həm də növbəti nəsillərə ötürməlidir. Belə insan gözəl vətəndaş, fədakar vətənpərvər olur.
        Mən də vətənini, doğma şəhərini sevən bir şəxs kimi düşünürəm ki, böyük-kiçikliyindən asılı olmayaraq hər insanın qarşısında böyük işlər durur. Əgər mən hər hansı əcnəbi turistlə görüşərəmsə ilk növbədə ona Vətənimin ən nəcib keyfiyyətlərini aşılamağa çalışmalıyam. Əcnəbi turist mənim kim olduğumu Vətənim haqqında təssüratlarla ifadə edəcək. Odur ki, gərək geniş mənada Vətənim haqqında, doğulub yaşadığım şəhər (kənd) haqqında hər cür məlimatlara malik olub, tarixini gözəl bilib, adət-ənənələrə bağlı olasan.
        Əcnəbi turistə ilk söyləcəyim fikir Ulu Vətənim Azərbaycanın zəngin tarixi keçmişindən, bitib-tükənməz sərvətlərindən, milli adət-ənələrindən faktlara dayanmış məlumat verərdim. Millətimin ən qədim millətlər arasında imzası olan bir məğrur qəhrəman, vətənpərvər millət olduğunu ərz edərdim.
        Əsrlər boyu millətim hər bir xalqa qucağını geniş açıb, ürəyində yer verən qonaqpərvər millət olduğunu vurğulayardım. Nizami, Füzuli, Sabir, C.Məmmədquluzadə dühasından, Üzeyir musiqisindən, Mübariz, Fərid, llqar qəhrəmanlığından, Ramil qeyrətindən söhbət açardım.
        Doğulduğum, sevə-sevə boya-başa çatdığım Bakımdan, onun gözəlliyindən, dünəni, bu günü, parlaq gələcəyindən danışardım. Hər bir daşı, qəmbəri düşmən tapdaqlarına məruz qalmış Bakının əzəmətli abidələrindən söz açardım.
        İlk növbədə qədim tarixə malik olan İçərişəhər, əzəmətli «Qız qalası», Şirvanşahlar sarayı və uca minarəli məsciddən danışardım.
        XII əsr memarlığının şah abidəsi sayılan, Şirvan hakimlərinin iqamətgahı «Şirvanşahlar sarayı»nın möhtəşəmliyindən, «Atəşgah»ın müqəddəsliyindən, Içərişəhərdə Azərbaycanın ən qədim məscidlərindan sayılan «Həzrəti Məhəmməd» məscidindən danışar, fürsət olarsa onlarla əyani tanışlıq yaradardım."
"        Mən Bakı şəhərində yaşayıram. Bakı Xəzərin sahilində yerləşir. Bakı qədim şəhərdir. Tarixçilərin fikirlərinə görə, şəhərin iki min ildən çox yaşı var. Bakı öz yeraltı sərvəti olan neftə görə dünyada daha çox ad çıxarmışdır. Şəhər zəngin mədəniyyətə malikdir. Bakıda qədim abidələr öz gözəlliyi ilə diqqəti cəlb edir. Şəhərdə çoxlu muzeylər, kitabxanalar, universitet və texnikumlar var.
        Xəzər dənizi şəhərə xüsusi gözəllik verir. Dənizin sahilində salınmış «Milli Park» insanların istirahət və əyləncəsini təmin edir. Bakı gündən-günə böyüyür və gözəlləşir. Son illər paytaxtda keçirilən quruculuq tədbirləri, parkların və xiyabanların abadlaşdırılması, mədəniyyət ocaqlarının müasir tələblər səviyyəsində təmir edilməsi və inşası, nəqliyyat infrastrukturunun əsaslı şəkildə yenidən qurulması Bakı dünyanın inkişaf etmiş şəhərlərindən birinə çevrilməkdədir.
        Şəhərdə ucaldılmış çoxmərtəbəli binalar şəhərimizə xüsusi gözəllik verir.
        Mən istərdim ki, şəhərimiz gələcəkdə bundan da gözəl və diqqətçəkən olsun.
        Bu il Bakıda keçirilən «Eurovision - 2012» mahnı yarışmasına ev sahibliyi etməsi bütün Avropanın diqqətini ölkəmizə yönəltdi. Bu təntənəli mərasimdə iştirak edən xarici qonaqlar, əcnəbi jurnalistlər Bakının füsunkarlığından, gözəlliyindən, şəhər əhalisinin qonaqpərvərliyindən ağızdolusu və sevinclə danışırlar. Mən arzu edərdim ki, paytaxtımız gələcəkdə də müxtəlif tədbirlərə, konfranslara, simpoziyumlara məharətlə ev sahibliyi etsin. Şəhərimiz həmişə toylu-büsatlı, qonaqlı-qaralı olsun.
        Dənizkənarı parka çıxanda işıqlarla bəzənmiş şəhərimizin alışıb-yanan siması, dalğalanan üçrəngli bayrağımızın əzəmətini görəndə ürəyim qürurla dolur, düşünürəm ki, mənim belə şəhərim var, yaşamağa dəyər. Mən çiçəklənən şəhərimlə fəxr edirəm."
"        Ana yurdum Azərbayan! Tükənməz sərvəti, coşub-çağlayan çayları, bol məhsullu tarlaları, yeratı, yerüstü sərvətləri ilə hər zaman yadelli düşmənlərin hədəfinə çevrilmiş doğma diyar! Torpağına, daşına qurban olduğum Ana Vətən! Kəşməkəşli, zəngin tarixinlə, tarixdə dərin izlər qoymiş böyük, məşhur şəzsiyyətlərinlə qəlbimizin dərinliklərində yaşadın hər zaman.
        Xalqımıza görkəmli Nizami Gəncəvi, Məhsəti Gəncəvi, Naib Təbrizi, Qətran Təbrizi, Nəsimi, Füzuli, Vaqif, Sabir, Q.B. Zakir, C. Məmmədquluzadə, Ə. Cavad, H. Cavid, S.Vurğun, M. Müşfiq, B. Vahabzadə, X. Rza kimi saysız-hesabsız ədib və şairlər bəxş etmişdir Azərbaycanımız!
        Babək, Koroğlu, Nəbi, Səttar xan, Bağır xan kimi azadlıq mücahidləri bəxş etmişdir bu torpaq bizə.
        Bu torpaq Şah ismayıl Xətayi, Məmməd Əmin Rəsulzadə, Heydər Əliyev, İlham Əliyrv kimi ictimai-tarixi-siyasi şəxsiyyətlər yetirmişdir.
        Bunlarla yanaşı Q.Qarayev, Ü. Hacıbəyov, S. Axundov, R.Mirişli, Niyazi, F.Əmirov, X.Şuşinski, Y.Məmmədov, Q.Əsgərov kimi incəsənət inciləri, məşhurlar yetişdirmişdir bu torpaq.
        Yurdumun xalqıma bəxş etdiyi tarixi şəxsiyyətləri, görkəmli simaları sadalamaqla bitməz. Onlar saysız-hesabsızdır.
        Bütün bu şəxsiyyətlərin hər biri öz dövrünün aparıcı qüvvəsi olmuş, xalqı, vətəni üçün mühüm işlər görmüşdür.
        Fikrimi bir neçə tarixi şəxsiyyətlərin üzərində cəmləşdirmək istərdim.
        Azərbaycanın görkəmli ictimai-tarixi-siyasi simalarından biri Şah İsmayıl Xətayimizdir. O Azərbaycan və İran şahənşahı, Səfəvilər dövlətinin banisi, klassik Azərbaycan şairi olub Azərbaycan dilini ilk dəfə olaraq dövlət dili səviyyəsinə qaldırmışdır.
        Şah İsmayıl Xətayi qısa bir ömür yaşadı. Cəmi 38 il. Həyatının, yaradıcılığının, arzularının ən qaynar çağında dünyadan köçdü. Lakin qısa ömrü müddətində gördüyü işlər ona ölməzlik qazandırdı. Onu Azərbaycan xalqının siyasi və mədəni tarixinin ən parlaq səhifələrindən birinin yaradıcısı kimi tanıtdı.
        Belə şəxsiyyətlərdən biri Şərqdə, bütün türk dünyasında ilk demokratik respublika yaradıcısı, ömrünün sonunadək Azərbaycanın azadlığı uğrunda mübarizə aparan Vətənimin qeyrətli oğlu Məmməd Əmin Rəsulzadədir. O, ömrünün sonunadək mühacir həyatı yaşamış, doğma Azərbaycanın müstəqilliyi, azadlığı, çiçəklənməsi ideyaları bir an da onu tərk etməmişdir.
        Tarixin millətimizə bəxş etdiyi böyük simalardan biri Heydər Əliyevdir. Milliyyətimizin möhtəşəm tarixinin çoxu onun böyük oğlu, müdrik insan, dünyaşöhrətli siyasətçi Heydər Əliyevin adı, misilsiz fəaliyyəti ilə bağlıdır.
        Heydər Əliyev milli tariximizdə özünəməxsus yer tutan nadir, tarixi simalardandır. Xalqımızın XX əsrin əsrində və yeni minilliyin əvvəlində əldə etdiyi nailiyyətlər məhz bu görkəmli dövlət xadiminin adı ilə bağlıdır. O, öz xalqı, vətəni qarşısında misilsiz xidmətlərə görə zəmanəsinin ən qüdrətli siyasətçiləri ilə bir sırada dayanır. Heydər Əliyev xalqımızın dövlətçilik, azərbaycançılıq şüurunun, çağdaş ictimai-siyasi fikrinin və idarəçilik məktəbinin asasını qoydu.
        Ümummilli liderin həyat fəlsəfəsi onun müstəqil dövlətçilik və azərbaycançılıq məfkurəsi ilə təbliğ olunması idi. Onun mübarizəsinin əsas xətti Azərbaycanımızın işıqlı gələcəyi idi.
        Əsl vətəndaş, tarixi şəxsiyyət, ümummilli lider kimi Heydər Əliyev millətini, torpaqlarını labüd fəlakətdən qurtarıb, çevriliş, qiyam cəhdlərindən qoruyaraq ölkəmizdə sabitlik və fıravanlığa təminat yaratdı.
        Ümummilli liderimiz Heydər Əliyev 34 ildən artıq bir dövrü əhatə edən zəngin siyasi fəaliyyəti ilə Azərbaycan dövlətinin tarixində müstəsna rol oynamışdır. Məhz buna görə xalqımız Ulu öndərin adını milli tariximizə dövlətimizin xilaskarı və qurucusu kimi həkk etmişdir.
        Bu gün Heydər Əliyev mənəvi-siyasi irsinin ən layiqli davamçısı Prezidentimiz İlham Heydər oğlu Əliyevin rəhbərliyi ilə Azərbaycan çağdaş tarixin yeni şanlı zəfərlərini yaşayırıq!"
"        Dil - millətin canı və qanıdır.
        Vətən və Ana dili - bunlar sinonim anlayışlardır. Vətəni sevmək doğma dili sevmək deməkdir. O, olmadan xalqın tarixini, onun keçmişini, mədəniyyətini öyrənmək olmaz. Hələ qədimdə, orta əsrlərdə insanlar dodaqlarında «Doğma Vətəndən gözəl, doğma dildən şirin dünyada yoxdur» sözlərilə döyüşə qalxmış və vətən uğrunda canlarından keçmişlər. Şah Ismayıl, Cavad xan kimi öz dilini sevən vətənpərvərlər, əsl vətəndaşlar olmuşlar. Belə ki, Xətayi isə şairlərdən ancaq Azərbaycan dilində daha çox şeir yazmağı məsləhət bilərmiş.
        Dahi Fizuli irihəcmli əsərlərini doğma dildə yazmışdır. İki gəncin kədərli məhəbbətindən bəhs edən «Leyli və Məcnun» buna bariz nümunədir.
        Torpağımızın digər yetirməsi, görkəmli Nəsimi doğma dildə yazmış, ölkədə hökmranlıq edən istibdadı tənqid atəşinə tutduğuna görə edam edilmişdir.
        Həyatı Qarabağ eli ilə six bağlı olan xalq şairi Vaqif, ərəb və fars dillərini mükəmməl bilirdi, öz məktəbini yaradaraq tələbələrinə vətən və doğma dil ilə fəxr etməyi aşılayırdı. Eyni zamanda görkəmli dövlət xadimi olan Vaqifin taleyi olduqca faciəli olmuşdur.
        Uzun illər qədim Azərbaycan torpağında doğma dildə qəzet yox idi. Yalnız XIX əsrin 70-ci illərində Azərbaycan dilində əsası görkəmli maarifçi H.B.Zərdabi tərəfindən qoyulmuş ilk qəzet «Əkinçi» nəşr olundu. M.Ə.Sabir, C.Məmmədquluzadə, M.F.Axundov vətənlərini alovlu sevgi ilə sevmiş və onun inkişafı üçün əllərindən gələni etmişlər, yaratdıqları əsərləri ana dilində yazmışlar. M.Ə.Rəsulzadə ADR yaradaraq Azərbaycan dilini dövlət dili elan etmişdir.
        Dil - millətin ruhudur.
        Ömrünün on iki ilini yaradıcılığa həsr etmiş istedadlı şair M.Müşfiq, ana dilinin rəsmən qəbul olunması uğrunda mübarizə aparmışdır. «Tar», «Qafqaz» adlı şeirləri doğma dilin təbliğinə həsr olunub.
        Vətənə, ana dilinə sevgiyə görə M.Müşfiq Stalin represiyaları illərində güllələnmişdir. Vətənə müraciət edərkən onun səsi sanki müasirlərinə və özündən sonra gələnlərə, vətəni onun kimi sevməyi nəsihət edərmiş kimi deyirdi: «Müqəddəs oğul sevgisi ilə sevirəm səni».
        XX əsrin 90-cı illərində ölkədə yenidənqurma, onunla birgə Qarabar müharibəsi başlandı. Ermənilər 20% ərazimizi işğal etdilər. Şuşa, Laçın, Ağdam, Xocalı.... Kütləvi qətllər, dəhşətli qırğınlar və satqınlıqlar - bütün bunları mənim vətənim gördü və şahid oldu. Salatın Əsgərova, Çingiz Mustafayev, Y.Kovalyov və b. vətəni qoruyarkən canlarından keçərək şəhid oldular. Bizim xalqı, milləti, dilimizi məhv olmaqdan qorumuş bu insanlar qəlbimizdə daima yaşayacaqlar.
        Ölkəmizin Milli Məclisi Azərbaycanın gerb, himn və dilini təsdiqləmişdir."
"        Bir dəfə mən dülgər əməyini müşahidə etmişəm, o, həyət evində it üçün taxtadan yuva tikməli idi.
        Dülgər işə başlamamışdan əvvəl bütün lazımi vəsaitləri yanına yığdı. Usta iş masasının üstünə rəndə, çəkic, mismarlar, mişar və metrəni düzdü. O, taxta parçalarına nəzər yetirdi. Onlar yonulmamış idilər. Rəndəni götürərək rəvan hərəkətlərlə taxtaları rəndələməyə başladı. Onun müntəzəm hərəkətləri, sanki rəndənin altında yağlı olduğunu zənnə çəkirdi. Rəndədən çıxan nazik taxta lentləri burularaq halqalanırdı.
        Taxta lövhələr hamarlandıqdan sonra, gələcək daxmanın ölçüləri müəyyən edildi. Lövhələri lazım olan ölçülər üzrə kəsdikdən sonra, dülgər yuvanın divarlarını düzəltdi. Divarları hazır olan daxmanın tavanını düzmək lazım idi. Qalan taxtalardan lazım olan bucaq üzrə bir neçəsini mişarla kəsdikdən sonra, usta asanlıqla yuvanın tavanını quraşdırdı.
        İş, ustanın əlində sanki top kimi oynayırdı. O, tez bir zamanda və rahatcasına it daxmasını düzəltdi. Dülgər öz əməyindən çox ləzzət alırdı, görünür o, öz sənətini çox sevirdi. Mən onun işini başdan-ayağa kimi izlədim və onun ustalığına valeh oldum. Onun əl işi mənim çox xoşuma gəldi. Bax belə insanlar haqqında demişlər: «lş ustadan qorxar»."
"        Həyat ikiliklər üzərində qurulub. Xeyir-şər, doğru-yalan, yaxşı-pis, gündüz-gecə. Bu ikiliklər olmasa həyat inkişaf etməz. Bunlar daim birbirilə mübarizədə olmuş və həmişə xeyir, düzlük, haqq-ədalət qalib gəlmişdir.
        İnsan nə qədər saf-təmiz, düz olarsa, o qədər üzü ağ olar, başını uca tutar. «Yalan söz üz qızardar», «Yalan ayaq tutar, amma yeriməz» kimi atalar sözlərini xatırlatmaq yerinə düşər. Yalan söz adamı hörmətdən salar. Doğru, düz adam həmişə qorxu və təşvişdən uzaq olar. Düzdür, doğruluq, düzlük, ədalət həmişə zərbələrə məruz qalmış, əzilmiş, lakin heç vaxt məhv edilməmişdir və edilə də bilməz. Bu siyasətdə də belədir.
        Azərbaycan Respublikası müstəqillik əldə etdikdən sonra Azərbaycan dövlətinin yeritdiyi düzgün iqtisadi və siyasi siyasət Azərbaycan tarixinə qızıl hərflərlə yazılacaq bir nailiyyətə imza atdı, 155 ölkənin dəstəyi ilə Azərbaycan BMT TŞ-yə qeyri-daimi üzv seçildi, hazırda isə dünyanın ən mötəbər qurumuna sədrliyi həyata keçirir. ölkə başçısının apardığı düzgün diplomatik siyasət sayəsində Dağlıq Qarabağ münaqişəsinin həlli ilə bağlı danışıqlar prosesində üstünlük əldə olundu. Artıq dünyanın ən aparıcı beynəlxalq təşkilatları təcavüzkar Ermənistanı öz adı ilə çağırır və problemin Azərbaycanın ərazi bütövlüyü çərçivəsində həllini tələb edir. Bütün bunlar 20 illik qısa zaman kəsiyində düzgün həyata keçirilən böyük işlərdir. Həqiqətən də, düzlük ən yaxşı siyasətdir."
"(Ə.Nəvai)
Kitabı sevin, o sizin həyatınızı asanlaşdıracaq, bir dost
kimi müşküllü qarışıq fikirlərin, hisslərin, hadisələrin
öhdəsindən gəlməyə yardım edər.
Kitab sizi insana və özünə hörmət etməyi öyrədəcək,
ürəyinizi və dünyanızı insana qarşı sevgi hissi ilə
dolduracaq.
M.Qorki

        Kitab - dünyada mövcud olan ən gözəl nemətdir. O bütün insanların elm və bilik mənbəyidir.
        Kitabların sayəsində biz ətrafımızda olan hər bir şeyin qayğısına qalmağı, qədrini bilməyi, sevməyi və necə əməyə yiyələnməyi öyrənirik. Əgər kitab və dərsliklər olmasaydı o zaman bütün əhali savadsız, özünə necə yardım etməyi, yardım üçün kimə müraciət etməyi bilməyən bir toplum olacaq. Lakin insanların qədim zəmanədən bəri əldə etdikləri bilgiləri itirməmək üçün ağac, sonralar isə kağız üzərində yazıb saxlaya bilməsi sayəsində müasir dövrdə kitabların sayı cəhətdən heç bir əziyyət çəkmir. Orta əsrlərdə kitab çox bahalı bir nemət idi və hər hansısa bir evdə kitabın olması böyük bir zinət sayılırdı. Kitabların bu cür bahalı olması onların çətinliklə çap olunmasından irəli gəlirdi. Indi isə hər bir insanın, hətta çox varlı olmayanın belə evdə kitabxanası var. Kitab bizə hər bir şeyi öyrədir: necə dostluq etməyi, necə yaşamağı və layiqli bir insan kimi davranmağı. Kitablarda biz istədiyimiz hər bir sualın cavabını axtarıb tapa bilərik. Bəzi hallarda kitab yoldaşdan daha yaxşı olur, belə ki, yoldaş səni ata bilər və ya darda qoya bilər, lakin kitab heç zaman səni tərk etməyəcək və hər zaman sənin həyatın boyu yanında olacaq. Dahi insan Aybek deyirdi: «Kitablar insan təfəkkürünün mirvarilərini yığıb gələcək nəsillərə ötürürlər. Biz bir ovuc torpağa çevriləcəyik, lakin kitablar keçmişdən gələn bir dəmir və daş abidələr tək əsrlər boyu qalacaq». İnsan ömrü boyu bir çox sayda kitab oxuyur. Mən də kitabları çox sevirəm. Bizdə evdə hətta, kiçik kitabxana var, hamı lazım olduqca bu kitabxanadan istifadə edir. Bu kitabxanada tibbi məlumat kitabları, dərsliklər və bədii ədəbiyyatlar var. Oxuduğum kitabların içindən ən çox A.S.Puşkinin «Kapitan qızı» əsəri yadımda qalıb, xüsusilə də bu əsərin baş qəhrəmanı Qrinyov. O, çox səmimi, düzgün və ağıllı insan idi. Bütün qətt etdiyi çətinliklərə baxmayaraq, Qrinyov kapitan Mironovun qızı Maşaya olan sevgisinə sədaqətli qalır.
        «Kitab - bir nəsilin digər yerinə gələn nəsilə mənəvi irsidir. Bəşəriyyətin bütün həyatı kitabda əks etdirilir. Belə isə gəlin kitaba hörmət edək!»"
"(Ə.Nəvai)
Yaxşı kitab - ağıllı bir insan ilə söhbətləşmək kimidir.
Oxucu bundan bilgi və reallığı ümumiləşdirməyi,
həyatı dərk etməyi əldə edir.
L.N.Tolstoy

        Həqiqətən də Nəvai haqlıdır. Kitab - insanın dostudur. Belə bir atalar sözü var: «Kitab oxumaq dostunla görüşməkdir». Elə bir adam tapılmaz ki, Nizami, Füzuli, Nəsimi, A.Puşkin, U.Şekspir, L.Tolstoy kimi dahilərin əsərlərindən valeh olmasın. Bu dahilərin adlarını durmadan davam etmək olar. Onlar bizim üçün tükənməz bir xəzinə qoymuşlar - elm. Bir zamanlar H.Zərdabi yazırdı: «Yaxşı kitab - qiymətli bir dəfınədir». Aybek deyirdi: «Kitablar, insan təfəkkürünün mirvarilərini yığıb gələcək nəsillərə ötürürlər».
        Kitab insanı məftun edir, çəkib aparır öz ardınca və insanları qəhrəmanlıq etməyə qaldırır. Mən kitab oxumağı çox xoşlayıram, xüsusən gecə sakitliyində və yaxud soyuq qış gecəsində isti divar sobasının yanında. Bir səfər Rüstəmovun «Qafurun ürəyi» kitabı əlimə keçdi. Qafur Məmmədov Böyük Vətən müharibəsinin qəhrəmanı düşmən gülləsinə sinəsini qabağa verib öz komandirini qorudu. O, vəfatından sonra SSRİ-nin Milli Qəhrəmanı adı ilə təltif olundu.
        Həmçinin, Nəbi Xəzrinin «Günəşin bacısı» poeması çox xoşuma gəldi. Mən Azərbaycanın ilk kombayner işləyən layiqli qızı Sevil Qazıyevanı tanıdım. Əsrlərdən bəri gələn mövhumatçılıqları qıraraq o kombaynın sükanı arxasına oturaraq pambıq yığırdı. Çox cəsarətli bir qız idi. Müəllif onu günəşə bənzədir. Lakin onun həyatı çox erkən vaxtda kəsildi. Sevil işini yerinə yetirərkən faciəvi şəkildə dünyasını dəyişir. Bu poema çox ibrətverici mənaya malikdir. Poemanın baş qəhrəmanı məni dərindən həyəcanlandırmışdı.
        Böyük bir məmnuniyyətlə İ.Qasımov və Q.Seyidbəylinin «Uzaq sahillərdə» kitabını oxudum. Mixaylo (Mehdi) öz gəhrəman əməlləri ilə məni heyrətə gətirdi. Mühasirədən çıxıb, düşmən halqasını yararaq, o Yuqoslaviya partizanlarının arasına düşür və burada onu öz adamı kimi qəbul edirlər. Mehdi burada asudə vaxtlarında partizanların şəkillərini çəkməklə məşğul idi. Ona partizanlar arasında mühüm bir vəzifəni tapşırırlar - kəşfiyyatçılığı. Faşistlər onun başına külli miqdarda pul söz vermişdilər, lakin Mixaylonu ələ keçirmək mümkün olmurdu. O, düşmənlə dolu kinoteatrları, körpüləri partladırdı və bununla da öz Vətəninin, dostlarının, yaxınlarının qisasını alırdı. Onun şəhadəti məni çox heyrətə gətirdi. Faşistlərdən qaçıb gizlənərkən o dostunun evində damda sığınacaq tapır. Kənddən heç bir kəs onun yerini bildirmir. Kənd sakinlərini xilas etmək üçün Mehdi özü birinci olaraq atəş açır. O, qəhrəman kimi şəhid oldu və özü ölərkən qırxa yaxın faşıst əsgərini də partladır. Bu cür qəhrəman oğullar bizə indi çox lazımdır, çünki Qarabağ müharibəsi hələ sona çatmayıb. Çingiz Mustafayev, Salatın Əsgərova və digər milli qəhrəmanlar Vətənə olan sevgiləri ilə və düşmənə olan nifrətləri ilə necə də Mixayloya oxşayırlar.
        Bu kitablar mənə yalnız yaxşılıqlar etməyi və xeyirxahlığı öyrədirlər. Bəzən mənə elə gəlir ki, mən kitab qəhrəmanları ilə söhbət edirəm və onlar mənə necə yaşamağı və çətin anlarda necə hərəkət etməyi məsləhət görürlər. Kitab mənim dostumdur. M.Qorki yazırdı: «Kitabı sevin, o sizin həyatınızı asanlaşdıracaq, bir dost kimi müşküllü qarışıq fikirlərin, hisslərin, hadisələrin öhdəsindən gəlməyə yardım edər. Kitab sizi insana və özünə hörmət etməyi öyrədəcək, ürəyinizi və dünyanızı insana qarşı sevgi hissi ilə dolduracaq»."
"        Kitabsız yaşamaq olmaz - kitab insanın ən yaxşı dostudur. Müasir dünyada elə bir adam tapılmaz ki, əlində kitab tutmasın. Kitablarla biz yeni nələrsə öyrənirik, başqa-başqa xarici ölkələrdə olan həyatı tanıyırıq. Kitablar var elmi kitablardır, birdə var bədii kitablar. Bir çoxları bu cür bədii kitabları yaxşı istirahət mənbəyi kimi hesab edir. Lakin bu heçdə belə deyil.
        Ən kiçik yaşlarımızdan kitabların bizə açdığı nağıllar aləminin möcüzələrinə qərq oluruq. Məktəbə gələrkən biz yenə də həyatımızın kitabı olan əlifba ilə qarşılaşırıq. Əlifba bizi hecalıya-hecalıya oxumağı öyrədir, lakin sonra biz artıq oxumağı bacarandan sonra bizim üzümüzə elm aləminin yolları açılır.
        Siz tanımadığınız bir kitabı açırsız və çox ağıllı böyük bir dostla, kitabın yazıçısı ilə üz-üzə gəlirsiz. Sizin gözünüzdə inanılmaz səhnələr canlanır: kitabın qəhrəmanları planetlərarası səyahətlərə gedir, düşmənlərlə savaşır, dostlarını xilas edirlər, təbiətin sirrlərini açırlar. Və biz də onlarla bir yerdə səyahət edirik, döyüş meydanlarında savaşırıq, mübahisələr edirik, mübarizə edirik, uduruq və uduzuruq. Biz sanki bu insanları görürük, səslərini eşidirik, onlarla birlikdə kədərlənir, onlarla bir yerdə sevinirik. Onlara qarşı keçirdiyimiz həyəcan bizi bütövlüklə bürüyür. Biz bədii sözlərin gücünə və müəllifin sözlərinin mənalı ifadələrinə valeh oluruq. Biz əsərin bir hissəsinə çevrilirik, kitab bizləri döyüşə və qəhrəmanlıqlara aparır, vətənpərvərliyi öyrədir, Vətənə qarşı hədsiz sevgini və sədaqəti təlqin edir. Qorki deyirdi ki, ədəbiyyat xalqda qəhrəmanlıq ruhiyyəsini, qəlbini və dərrakəsini cuşa gətirir. Bizim heç fərqini belə hiss etmədiyimiz halda, kitablar ətrafımızdakı dünya haqqında bizə bilgilər ötürür, bizim xarakterimizi, hisslərimizi və düşünmə tərzimizi formalaşdırır, gözəlliyi, sevməyi öyrədir və bizdə haqqın və ədalətin qələbə çalması uğrunda hər an mübarizəyə hazır olma hissini tərbiyə edir."
"        Mən hesab edirəm ki, kitab hər bir insanın həyatında kifayət qədər böyük yer tutur. Kitablardan nəinki şagird və tələbələr həmçinin, müxtəlif peşə sahibləri və mütəxəssislər istifadə edir. Kitab oxumaq insanların savadlanmasında və bir çox həyatı əhəmiyyətli məsələlərin həllində yardım etdiyini mən çox gözəl anlayıram.
        Dünyada nə baş verdiyini anlamaq üçün biz gərək daha çox kitab oxuyaq. Kitab oxumaq heç zaman boşuna sərf edilmiş vaxt ola bilməz.
        Hələ uşaq vaxtlarından kitablar bizim həyatımıza daxil olurlar. Biz oxuya bilmədiyimiz vaxtlarda bu kitabları bizə valideynlərimiz oxuyurdular. Artıq budur o an, mən əlimdə çanta, onun içində əlifba və riyaziyyat kitabı və mən təntənənəli məktəbə birinci sinifə gedirəm. Və mən müəlliməmin ardınca hərfləri və rəqəmləri təkrar edirəm, yazmağı və hesablamanı öyrənirəm. Indi artıq mən anamdan istəmirəm ki, o, mənə kitab oxusun.
        Mən artıq özüm həm oxumağı, həm hesablamağı bilirəm. Ilahi, dünyada nə qədər də çoxlu maraqlı və mənim oxuya biləcəyim kitablar var.
        Nəhayət, mən kitab oxuyuram, hər bir yeni kitabdan yeni və maraqlı nəsə öyrənirəm. Ən çox maraq kəsb edən kitablar məlumat və ensiklopedik xarakterli olanlardır. Bu kitablar bizim dostlarımız və məsləhətçilərimizdirlər. Misal üçün tanınmış uşaq ensiklopediyası olan - «Mən dünyanı tanıyıram» kitabı bizə dünyanın möcüzələrindən, təbiətin möcüzələrindən, dünyanın müxtəlif ölkələri və xalqlarından, tarixin sirlərindən, böyük səyahətlərdən danışır, elm nədir, göy cisimlərini öyrənən astronomiya qədim zamanlardan insanlara necə xidmət edib suallarına cavab verir. Misal üçün Misirdə əkinçilik üzrə, finikiyalılar üçün dənizçilikdə, daha sonra isə günəş tutulmalarının hesablanmasında köməklik edib.
        Bir dəfə mən beşinci sinifdə oxuyanda mənə Robinzon Kruzo haqqında kitab hədiyyə etmişdilər. Bu kitab mənim ən sevimli kitabım oldu. Defo hansı iş olursa olsun onun hər biri haqqında danışmağa başlayanda biz istər-istəməz özümüzü orada təsvir edirdik və orada hiss edirdik.
        Robinzonun etdiyi iş çox əziyyətli və çətin bir iş idi.
        O, istər özünə qəsr tikəndə, onun ətrafında bağ inşa edəndə, istərsə də nəhəng ağacdan qayıq ovub düzəldəndə elə bir maraqla işə qapılır ki, sanki bizləri də özünün ardınca aparır. Bizim üçün çox maraqlı idi ki, o gildən öz ilk küpəsini necə düzəldir, taxtadan həvəngdəstəni necə düzəldir, öz qayığı üçün yelkəni necə tikdi və s. Onun timsalında biz də qətiyyətliliyi, çətinliklərdən qorxmayıb onları dəf etməyi, zəhməti və mərdliyi öyrənirik.
        Bizim klassiklərin kitablarını oxuduqca biz öz əməllərimizi və ətrafda olanların əməllərini daha dərindən dərk etməyə başlayırıq, özümüzü daha güclü və təcrübəli hiss edirik."
"        Mənim vətənim Azərbaycandır, odlar yurdu, odlar ölkəsi olan bir diyardır, torpağı gözəl, insanları gözəl bir məmləkətdir.
        Mən öz Vətənimi çox sevirəm. Vətənimin bircə qış gününü xarici ölkələrin, dövlətlərin yüz baharına dəyişmərəm. Qürbət cənnət olsa da, mənim şahım vətəndir, Azərbaycandır. Mən özümü onda tapmışam. Vətən mənim ilk və son məhəbbətim, ümidim, şöhrətim, şərəfim, sevincim və vüqarımdır. Vətən mənim səcdəgahım, and yerim, fəxarət dünyamdır. Mən onun torpağından yaranmışam, onun torpağına da qarışacağam. Onsuz mənə həyat, dirilik yoxdur.
        Böyük nağıl ustası Andersenin «Gümüş pul» hekayəsini xatırlayıram:
        Bir məmləkətin pulu xarici ölkəyə səfər edən birinin cibində yad məmləkətə gəlib çıxır. Pul bu ölkədə əldən-ələ keçir, saxta hesab edilir, dəyərsizləşir, heç kimə lazım olmur. Daxılda bir tərəfə atılan pul bu ölkənin xərclənən, istifadə olunan pullarına baxıb ah çəkir. Fikirləşir ki, öz ölkəsində onun dəyəri var idi, o, lazımlı idi, gərəkli idi, ondan istifadə olunurdu, burada isə onu sayan yoxdur, o, heç kimə gərəkli deyil. Yad ölkədə xərclənməyən pul xiffət şəkir, dərdə düşür və nəhayət, bir müddətdən sonra həmin pul hərlənib yenidən öz ölkəsinə qayıdanda dəyərini tapır, özünə qayıdır, xiffətdən azad olur.
        Yalnız pulun deyil, həyatda hər şeyin, hər kəsin öz dəyəri var. Əşyanın da, insanın da dəyəri onun gərəkliliyi, lazımlılığı ilə ölçülür. Bu ölçünün meyarı isə Vətəndir, ana torpaqdır.
  Daddımsa dünyanın hər nemətini,
Gözəl diyarlarda keçdisə ömrüm,
Dünyanın ən böyük səadətini,
Vətən torpağının ətrində gördüm.

        Azərbaycan! Ata-baba ocağım, pənahım, varlığım, arxam, bəxtiyarlığım, əbədi sevincim mənim! Mənim varlığım da, dəyərim də sənsən!
        Azərbaycan! Sən yer üzündə «məhəbbət», «dostluq», «günəş» sözləri ilə qoşa durursan. Sən bizim damarlarımızda ana südü ilə axıb gələn al qanımızsan. Xoşbəxtəm ki, qoynunda dil açıb danışmışam. Eşidib yazdığım ən müqəddəs kəlmələrdən biri on hərfli «Azərbaycan» olub.
  Odlar yurdu - Azərbaycan! Canımsan.
Vətənimsən, vicdanımsan, qanımsan.
Heysiyyətim, duyğularım, mənliyim,
Sevincimsən, şənliyimsən, mənim sən.
Səninlədir yaşayışım, varlığım,
Yaşayıram qoynunda mən
                     sənsən bütün varlığım!

        Yaşa, çağla mənim qədimdən də qədim diyarım, yüz min illər dövran sürmüş əzəli və əbədi yurdum - Azərbaycan!"
"        Təqvimdə qırmızı bir tarix var: 31 Dekabr. Bu tarix dünya azərbaycanlılarının birlik və həmrəyliyi günü kimi qeyd edilir. Xalqımız hər il həmin günü bayram edir. Çoxlarına qəribə gələn bu tarixi bayram yaxın dövrlərdə qəbul olunsa da, çox mühüm əhəmiyyətə malik siyasi hadisədir. Azərbaycan bütün dünya azərbaycanlılarının vətənidir.
        Azərbaycan bütün dünya azərbaycanlılarının vətənidir.
        Azərbaycan, tarixi vətənimiz və dünya azərbaycanlıları - artıq neçə illərdir ki, bu dərin mənalı, tale yüklü sözlər günümüzün ön planına çəkilib və bu sözlərin mahiyyəti, məzmunu gündən-günə sanballaşır, dərinləşir.
        Azərbaycanın XX əsrin sonunda müstəqillik əldə etməsi, bəlkə də, bəşəriyyətin xalqımıza bəxş etdiyi ən böyük tarixi töhfədir. Azərbaycan xalqı dünya xalqları arasında öz mədəniyyəti, milli-mənəvi dəyərləri, dühaları və özünəməxsus dəsti-xətti ilə seçilən xalqdır.
        1989-cu ildən başlayaraq, Azərbaycanda gedən milli azadlıq hərəkatı xaricdə yaşayan və illər uzunu həsrətində qaldığımız bacı-qardaşlarımız arasında da milli oyanış, milli özünüdərk hissləri yaratmışdı. Azərbaycan öz müstəqilliyini əldə etdikdən sonra kənarda yaşayan soydaşlarımızın azad Azərbaycana inam və məhəbbət hissləri daha da artmağa başladı. 1994-cü ildən başlayaraq, ölkə prezidenti cənab Heydər Əliyevin xarici ölkələrə uğurlu səfərləri zamanı ilk öncə bu ölkələrdəki soydaşlarımızla görüşləri onların Azərbaycana doğma və munis münasibətini formalaşdırdı, mütəşəkkil təşkilatlanmasına təkan verdi. Fərəh hissi ilə qeyd etmək lazımdır ki, bu gün dünyada 50 milyona yaxın azərbaycanlı yaşayır və dünyanın əksər ölkələrində 250-dən çox Azərbaycan kültür cəmiyyəti və mədəniyyət mərkəzləri fəaliyyət göstərir. Xalqımızın haqq səsinin dünya ictimaiyyətinə çatdırılmasında, milli mədəniyyət və incəsənətimizin təbliğində bu kültür cəmiyyət və mədəniyyət mərkəzlərinin böyük xidmətləri vardır. Son dövrlərin ən böyük tarixi hadisəsi isə 2001-ci ilin noyabr ayında Bakıda keçirilən Dünya Azərbaycanlılarının I qurultayı oldu. Yüksək səviyyədə keçirilən bu qurultay göstərdi ki, Azərbaycana, öz tarixi vətəninə xidmət etmək ictimai-siyasi baxışları və sosial vəziyyətlərindən asılı olmayaraq, özünü Vətən oğlu sayan hər bir azərbaycanlının müqəddəs borcudur. Bu gün hər hansı bir ölkədə yaşamasına baxmayaraq, ürəyi Vətən eşqi ilə döyünən hər bir azərbaycanlı dövlət müstəqilliyimizin möhkəmliyi, onun qüdrətlənməsi haqqında düşünməli və bu sahədə əlindən gələni etməlidir. Xaricdəki azərbaycanlılar həm də bilməlidirlər ki, artıq onların arxasında milli-mənəvi hüquq və mənafelərini qoruyan tarixi vətənləri olan Azərbaycan Respublikası kimi müstəqil milli dövlətimiz durur. Mən bütün dünya azərbaycanlılannı özümün ən yaxın bacı və qardaşlarım kimi qəbul edir, inşamı böyük prezidentimiz Heydər Əliyevin aşağıdakı sözləri ilə bitirmək istəyirəm:
        Mən bütün dünya azərbaycanlılannı özümün ən yaxın bacı və qardaşlarım kimi qəbul edir, inşamı böyük prezidentimiz Heydər Əliyevin aşağıdakı sözləri ilə bitirmək istəyirəm:
        «...Harada yaşayırsansa-yaşa, yaxşı da, pis də yaşasan, gərək ürəyin öz vətəninlə, torpağınla döyünsün. Gərək nəbzin vətənin nəbzi ilə vursun. Bu vətənpərvərlik hissi bizim hər birimizdə olmalıdır»."
"        Birbaşa bu günümüzdən başlamaq istəyirəm. Dünənimizi heç birimiz unutmamışıq və bu günümüzdən fəxrlə keçib sabahlara addımlayırıq. Bu günümüzün fəxarət dünyası, örnək ocağı, güvənc yeri isə müstəqilliyimiz, istiqlalımız, azadlığımızdır.
        Artıq neçə ildir ki, vətənimiz Azərbaycan müstəqildir, azad, suveren bir dövlətdir. Amma bu sözü dilə gətirmək üçün qərinələr, əsrlər lazım gəlib bizə. Babəklərin qolu kəsilib, Nəsimilərin dərisi soyulub, sürgünlər, qətllər, həbslər tüğyan edib, ağzından od püskürən, gözlərindən qan daman imperiyaların caynaqlarının əsiri olub Azərbaycan. Yağılar tərəfindən yağmalanıb, məkrli niyyətlərin ünvanı olub, süfrələrə təam kimi gətirilib Azərbaycan.
        Dünyanın siyasi xəritəsində yeni adlar yarananda, yeni sərhədlər cızılanda və xalqların istiqlal savaşı alovlananda da Azərbaycanımız xain əllərin, həris jandarmların plasdarmına çevrildi. Qədim bir ərazini, qədim bir xalqı cəng meydanında tarixi bir sınağa çəkdilər, torpaqlarını azadlıq uğrunda mübarizəyə qalxanların qanı ilə suvardılar.
        Biz uzun illər «Gülüstan» poemasının təsirindən kövrəlmiş, azadlıq təşnəsi tək için-için qovrulmuşuq. Biz onu zərrə-zərrə, qram-qram yox, bütöv bir xalqın tarixi haqqı kimi, istəyirdik. Bir gün azad yaşamağın qırx il kölə kimi sürünməkdən üstün olduğunu anlasaq da, imperiya buxovlarından qurtula bilmirdik. Azadlıq deyən dilləri kəsməyə daim hazır olan imperiya heç cür yağlı tikədən əl çəkmək istəmirdi.
        Tikan olub gözlərə batırdıq. Vətənimiz, varlığımız əzirdi, didirdi qara donlu, üzdə dost, daxildə düşmən olan qonşularımızı. Təkəbbürü dağ boyda olan, vücudu isə qara quruşa dəyməyənlərin sınaq laboratoriyası oldu vətənimiz. Bizi çətin sınaqlara çəkdilər. Əvvəlcə Azərbaycanın sinəsində Araz boyda şırım açaraq iki böldülər onu. Ürəkləri soyumadı. Zaman-zaman torpaqlarımızdan hədiyyə verildi mənfur qonşularımıza. Sonra isə Qarabağ yarası vuruldu bizə. Ürəyimizə işlədi bu yara, qəlbimizi dağladı. Amma...
        Biz sınmadıq, sına bilməzdik. Əyilmədik, əyilə bilməzdik. Müstəqil həyat şərəfinə, bu dünyanın qara daşının göyərəcəyinə əminlik hissi ilə başımızı dik tutduq, tankların tırtılları altından, bizə tuşlanan güllələrin gilizlərindən güclə çıxartdıq Azadlığımızı, Istiqlalımızı, Müstəqilliyimizi. Sinəmizi sipər etdik yağı gülləsinə, düşmən mərmisinə. Qanımız töküldü, lakin ucaltdıq üçrəngli bayrağımızı, yaşatdıq babalarımızdan yadigar qalan azadlıq himnini. Millətimizin xətti imzalar içərisində göründü.
        Müstəqillik bizim bu günümüzdür, sabahımızdır. Biz bir həqiqətə inanırıq ki, Azərbaycanın müstəqilliyi əbədidir, daimidir, ölməzdir, dönməzdir!
  Azərbaycan! Mayası nur, qayəsi nur ki,
Hər daşından alov dilli ox ola bilər.
«Azərbaycan» deyiləndə ayağa dur ki,
Füzulinin ürəyinə toxuna bilər."
"        Ədəbiyyatımızda ötən əsrin altmışıncı illərində formalaşan «yeni nəslin» istedadlı təmsilçilərindən biri də Elçindir. Onun yaradıcılığı çoxşaxəlidir. Hekayələri, povestləri və romanları ilə geniş oxucu kütləsinin dərin rəğbətini qazanan yazıçının tənqidçi, publisist, kinodramaturq kimi səmərəli fəaliyyəti də diqqətəlayiqdir.
        Əsərlərinin mövzusu həyatdan götürülən və qəhrəmanlarını sadə insanlar arasından seçən Elçinin maraqla oxunan əsərlərindən biri də «Bülbülün nağılı» hekayəsidir. Hekayəni fəlsəfi-psixoloji əsər kimi səciyyələndirmək mümkündür. Burada müəllif həyat, «gəlimli-gedimli, son ucu ölümlü dünya» haqqında düşüncələrini ifadə etmiş və insanın azadlığı məsələsini ön plana çəkmişdir. Əsəri oxuduqda hasil olan qənaət belədir: azadlıq dünyada ən böyük sərvətdir. Yazıçı bu ideyanı ölüm ayağında olan qoca tacirin yaddaşında azadlıq aşiqi bülbüllə bağlı canlandırdığı təsirli lövhələrdə açır.
        Neçə gündür ki, ölən qoca tacir başının üstündə qız-gəlininin dayandığını, taxtının ətrafında oğlanlarının, kürəkənlərinin düzüldüyünü, kəniz-qaravaşlarının onun üçün mahnı oxuyub ud çaldığını bilsə də, heç kimi görmür və heç kimi eşitmir. Onun gözlərinin qabağında tanış meşə yaşıllığı və bu yaşıllığın içindəkı bülbül canlanır.
        Yazıçı bülbülü qocanın yaddaşında bir-birindən fərqli vəziyyətlərdə - qızıl qəfəsdə və köksü yaşıl dağlardakı palıd ağacının oyuğundakı yuvasında təsvir edir.
        Ölüm ayağındakı qoca tacir əvvəlcə yol ötən dən/işdən ayağı bağlı bülbülü alıb onu qızıl qəfəsə salmasını xatırlayır. Lakin sən demə, xoşbəxtlik üçün qızıl qəfəs kifayət deyilmiş. Bülbül qızıl qəfəsdə şad olmur, daim kədərli, nisgilli, qəlb parçalayan mahnılar oxuyur və onun «oxuduğu nəğmələr dünyanın dərdindən, qəmindən xəbər verir». Qızıl qəfəsdəki bülbülün kədərini anlamayan tacir onu azad buraxır və göydəmir ürgəni minib arxasınca çapır. Bülbül köksü gözəl dağlardakı meşəyə uçur, burada yaşlı palıdın oyuğunda qurduğu köhnə yuvasını tapır. ö z yuvasında «bülbül dünyanın ən cəhcəhli nəğməsini» oxuyur. Bu nəğmə güldən, çiçəkdən danışır, gözəl meşələrdən, saf bulaqlardan, təmiz dəryalardan söyləyir, ürəyə sevinc, şadlıq gətirir. Lakin bu, bülbülün son nəğməsi olur. Doğma yuvasını tapmasının, öz azadlığına qovuşmasının xoşbəxtliyinə tab gətirməyən bülbülün ürəyi partlayıb ölür. Qocaya qoşulan yeniyetmə tacir bülbülü qınayaraq deyir: «Axmaq bülbül, qızıl qəfəsdə, gülün, çiçəyin içində bəslənirdin, oranı bəyənmədin. Bir ağac oyuğunu ondan üstün tutdun, axırda da ürəyin partladı, öldün».
        Müəllif bülbülün qızıl qəfəsdəki və öz köhnə yuvasındakı təzadlı vəziyyətlərini əbəs yerə qarşılaşdırmamışdır. Yazıçı bununla belə bir fikri aşılamaq istəyir ki, insan azad deyilsə, əhatə olunduğu cah-cəlal ona xoşbəxtlik gətirə, qəlbini şad edə bilməz. Əksinə öz evində, obasında azad, sərbəst yaşayan insan xoşbəxtdir. Elə buna görə də bəşər övladı daim azadlığa can atır.
        Həyatını var-dövlət toplamağa həsr edən qoca tacir bu həqiqəti ölüm ayağında dərk edir. Bülbülün ölüm səhnəsini göz önündə canlandıran qoca son nəfəsini toplayaraq vaxtilə quşcuğazı qınayan yeniyetmənin ünvanına pıçıldayır: «Axmaq yeniyetmə». Bu ibrətamiz sonluqdan belə nəticə çıxır: insan var-dövlət əsiri olmamalıdır. Həyatda ona verilən ömrü ləyaqətlə və azad yaşamalıdır."
"(S. Vurğun)
        Azərbaycan canımla, duyğularımla, bütün varlığımla bağlı olduğum gözəl məkan, mənim doğma diyarım. Azərbaycan - mənim Vətənim, mənim anam, gücüm, qüvvətim, yenilməzliyim, həyata bağlılığım, yaşamaq istəyim.
        Ölməz şairimiz Səməd Vurğun «Azərbaycan» şeirində necə də iftixarla söyləyib:
  El bilir ki, sən mənimsən,
Yurdum, yuvam məskənimsən,
Ayrılarmı könül candan
Azərbaycan, Azərbaycan!

        Vətənim günəşli Azərbaycanın başı qarlı dağları, sıx meşələri, göz işlədikcə uzanan düzləri var. Ceyran, cüyür məskəni, kəklik, turac oylağıdır bu yerlər. Azərbaycan deyəndə gözlərimin önündə təbiətin incisi Göygöl, Kəpəz, Qoşqar, İsa bulağı, Cıdır düzü, Kür, Araz çayları, mavi Xəzərin qızıl qumlu sahilləri canlanır. Vətənimin hər guşəsində tarixin yaddaşı olan daş incilər qərar tutub. Mömünə Xatun türbəsi, Qız qalası, Şirvanşahlar sarayı, içərişəhərin qala divarları... incə memar təxəyyülünün, mahir usta əllərinin vəhdətindən yaranan ölməz abidələrdir. Vətənimin insanı heyran qoyan əsrarəngiz təbiəti ilmələrlə Qarabağ, Şirvan, Bakı xalçalarına köçürülüb və bu xalçalar dünyanın ən məşhur muzeylərinin bəzəyinə çevrilib. Açıq səma altında muzey - Qobustan qaya rəsmləri əcdadlarımızın məişətini, dünyaya baxışlarını əks etdirir və keçmişimizi bu günümüzə calayır.
        Torpağımızın altı da, üstü də zəngin xəzinədir. Bərəkətli torpağımız bol pambıq, taxıl, başqa sərvətlər yetişdirir. Azərbaycan ta qədimdən «qara qızıl» məskəni kimi tanınır. Dünyada açıq dənizdə neft çıxarılmasının təməli burada qoyulmuşdur. Azərbaycan neftçiləri şıltaq Xəzəri ram edərək onun qoynunda əfsanəvi «Neft Daşları» şəhərini salmışlar.
        Vətənimin paytaxtı Bakı dünyanın ən gözəl şəhərlərindəndir. Burada qədimliklə müasiriik qovuşaraq heyranedici vəhdət yaradır. Bakının beşiyi İçərişəhər qədim yaşayış məskənidir. Onun hər daşında şəhərsalma mədəniyyətimiz, tariximiz yaşayır. Qala divarlarından kənarda salınan bayır şəhər məmləkətimizin müasir inkişafını özündə əks etdirir. Bakı buxtasında, bilavasitə dənizdə yaradılan və 100 metrdən artıq hündürlüyə qalxan fəvvarə, müasir göydələnlər, körpülər yolötürücüləri şəhərimizin yeni gözəllik rəmzləridir. Dağüstü hissədən şəhər əliçi kimi görünür. «Azneft» meydanının yaxınlığında Dənizkənarı milli parkda ucalan üçrəngli bayrağımız əzəmətlə dalğalanır. Bu, gələcəyə doğru inamlı addımlar atan Azərbaycanın müstəqilliyinin, dönməzliyinin təsdiqidir.
        Vətənim Azərbaycan görkəmli söz ustadları yetişdirmişdir. Nizaminin, Füzulinin, Nəsiminin, Şəhriyarın yaratdığı gözəl şeir, sənət nümunələri dünya ədəbiyyatının inciləri sayılır.
        Məmləkətimiz tarixən qəhrəmanlar məskəni kimi tanınmışdır. Yurdun Koroğlu, Nəbi, Tomris, Həcər timsallı mərd oğul və qızlan zaman-zaman silaha sarılaraq yağıların Vətən torpağına ayaq basmalarına imkan verməmişlər. Burada Dədə Qorqud qopuz çalmış, söz söyləmiş, dastan qoşmuş, əcdadlarımız oğuzlar at sürmüş, ov etmiş, igidliklə ad-san qazanmışlar.
        Ənənələr bu gün də yaşayır. Azərbaycanın yüzlərlə igid övladı Vətənin azadlığı, dövlət müstəqilliyi və ərazi bütövlüyü uğrunda qəhrəmanlıqla vuruşaraq şəhidlik zirvəsinə yüksəlmişlər. Bakının ən uca yerində müqəddəs bir məkan var - Şəhidlər xiyabanı. Hər gün qəlbində Vətən eşqi yaşadan insanlar bura təşrif gətirərək qəhrəman şəhidlərin əziz xatirəsinə dərin ehtiramlarını ifadə edirlər.
        Bütün bunlar gözəl Vətənimizin rəngləridir. Torpağımızda cəm olan, qərinələr ötdükcə zənginləşən maddi və mədəni irs, qəhrəmanlıq ənənələri Vətənin övladlarında haqlı iftixar hissi oyadır, onları daha möhkəm tellərlə Vətənə, torpağa bağlayır.
  Azərbaycan, qoy aləm bilsin, sən mənimsən!

        Bu mənim qəlbimin dərinliklərindən gələn səmimi duyğuların, dünyaya ünvanlanan gur səsimdir. Biz ikimiz qoşa qanadıq, həmişə, hər yerdə birlikdəyik."
"(Nizami) (5)
  Bircə dənə də olsa həqiqi dostu olmayan
insanın yaşamağına dəyməz
Demokrit
        Mən dahi Nizaminin fikri ilə tamamilə razıyam. Həqiqətən də insan yaşadığı müddətdə dostsuz ola bilmir, belə ki, xeyirxah dosta malik olmaq böyük bir nemətdir.
        İnsanlara müdriklikdən sonra edilən ən gözəl hədiyyə - dostluqdur. Dost və dostluq. Necə də bu sözlərdə dərin mənalar həkk edilib. Dost - sədaqət, vəfadarlıq, qarşılıqlı anlaşma, qarşılıqlı dəstək deməkdir. Həqiqi dost tapmaq çox çətindir, elə bir dost ki, səni başa düşsün, ona hər bir şeydə güvənə biləsən, ona sanki özünə inandığın kimi inanasan. Həqiqi dost həm çətinlikdə, həm sevincdə tanınır. Həqiqi dostlar o kəslərdir ki, onlar sanki «iki bədəndə bir ruhdur». Puşkin yazırdı: «Dünyada heç bir ilham və yaradıcılıq, heç bir əmək, heç bir şey həqiqi dostu əvəz edə bilməz». Və bununla da hər şey ehtiva olunur.
        Mən beş dost haqqında çox danışmayacam. Bu dostlar hər zaman bir yerdə olublar, hətta Qarabağa bütün beş nəfərin hamısı birdən gediblər. Bu dostlar Namiq, Vüqar, Samir, Əfqan və Azər Ələkbərovdur. Bu beş dostu Ağdərə rayonunun Çaylı kəndinin müdafiəsinə göndərdilər. Gecə rabitə kəsilmişdir. Lakin 9 iyunun 1991-ci ilin səhəri günü yardıma göndərilmiş xüsusi zirehli dəstə düşmən mühasirəsini yarıb kəndə daxil oldu. Kəndə daxil olarkən əsgərlər dostları bir yerdə tapdılar. Döyüşçülər güclə öz göz yaşlarını saxlayırdılar. Yalnız Azər hələ ağır da olsa nəfəs ala bilirdi. Yevlax xəstəxanasında özünə gələndə o, ilk növbədə dostlarına yardım etməyə çağırırdı, özünə isə güclü olduğu üçün ən axırda. O yalnız dostları haqqında düşünürdü, lakin əcəl çox güclü idi. Beş dostun beşini də yan-yana Şəhidlər xiyabanında dəfn etdilər.
        Vay o kəsin halına ki, onun dostu yoxdur. Bu tənhalıqdan betərdir. Heç kimlə bölüşə bilmirsən, görüşmürsən, heç kimə çətinliyində yardım edə bilmirsən. Düzünü desəm mən hələ bu cür insana rast gəlməmişəm. Mən yalnız bədii əsərlərdəki qəhrəmanları tanıyıram. Qriqoriy Peçorinin (M.Y.Lermontov «Bizim əsrin qəhrəmanı») dostu olmayıb, çünki o hesab edirdi ki, «iki dostdan biri o birisinin quludur». Bəs N.V.Qoqolun «Şinel» əsərindəki A.Başmaçkin isə necə? Onun ömrünün bütün mənası ondan oğurlanmış şineli almaqdan ibarət idi.
        Qəhrəman acımaya və təəssüfə məhkumdur. Bu yaxınlarda «Hər yaxşılığa görə ölüm» əsərini oxudum. Uşaqlar (onlar beş nəfər idilər) çox çətin vəziyyətə düşürlər. Onlar yağışlı havadan qurtulmaq üçün mağaraya girdilər. Lakin gecə zəlzələ baş verəndən sonra mağaraya giriş bağlandı və uşaqlar orada qapalı vəziyyətdə qaldılar. Onlar orada bir neçə gün keçirməli oldular. Bu müddətdə çaxnaşma, talaş, vəlvələ, vahimə, özünüitirmə, mübahisələr və davalar baş verdi. Yalnız Tahir, baş qəhrəman, özünü itirmədi və mağaradan çıxış yolunu tapdı. Bu cür dostla həm dağa, həm də döyüşə getmək olar. Belə dost səni darda qoymaz!
        Sədi yazırdı: «Həqiqi dost o kəsdir ki, yolda bütün çətinlikləri göstərər və bu çətinlikləri necə dəf etməyi öyrədər... Hər kəs səninlə səmimidirsə və haqla rəftar edir. O sənin həqiqi dostundur».
        Sözsüz mənim də dostlarım var. Mən onlara hər bir işdə etibar edirəm. Onlarla vaxt keçirmək çox maraqlıdır. Yaxşı dostu olmayan insan öz səhvlərini tanımaz.
        Əgər sən özünə qarşı pis münasibətin bəslənməsini istəmirsənsə, o zaman dostun olmalıdır. Və nə qədər çox olsa, bir o qədər daha yaxşı."
"(Nizami)
        İnsan həm cisimdən, həm də ruhdan ibarətdir. İnsan həyatının mövcudiyyətinin əsas faktorlarından, əsas şərtlərindən olan, onun idrakı, mənəviyyatı və ruhudur. Ruh insanın daxili, şəxsi, təkrarolunmaz halıdır. Bir kasıb kəndlidən soruşurlar: «lnsan ruhu nədir?» O, cavab verdi ki, ruh - bir insanın qəlbində digər bir insan üçün gqşənin olmasıdır. Bəlkə biz elə bu səbəbdən, hər hansısa insanı daşürəkli adlandıranda, biz, rəhimsiz, başqasının sevincinə kədərlənən, kədərinə isə sevinən, qəddar, insanlara əziyyət verməkdən həzz alanları nəzərdə tuturuq. Tez, ya da gec bu cür insanlar öz cəzalarına çatacaqlar: bütün insanlar onlardan üz döndərəcək, necə ki, M.Qorkinin qəhrəmanı Larradan üz döndərdilər və o, hamıya qarşı laqeyd olduğuna görə, dünyadan tənha bir insan kimi köçür. İnsan üçün ən ağır cəza - tənhalıqdır.
        Ən kiçik yaşlarımızdan, məktəb illərindən başlayaraq və ömrümüzün axırına kimi biz insanlarla ünsiyyətdə oluruq. Hər bir insan üçün yaxşı, sadiq və etibarlı dostun olmasına ehtiyac var. Əbəs yerə söyləməmişlər ki, dost dar gündə tanınar. Dostluqda ən mühüm amil dostlararası ünsiyyətdə sadiqliyin və etibarlılığın olmasıdır. Və belə bir halda dostu olmayan insan zaman keçdikcə özünə qapanır, onda komplekslər əmələ gəlir və öz həyatına həmçinin yaşadığı cəmiyyətə qarşı qeyzlənmiş olur. Lakin sadiq dostu olan insan isə hər zaman dostuna güvənə bilər, onunla öz sevincini və kədərini bölüşə bilər.
        İnsanların bir-birinə qarşı rəhimli olması, sevgi ilə rəftar etməsi, alicənablıq nümayiş etdirməsi yazılmamış qanun kimi mövcuddur. Azərbaycan alimi, maarifçi, şair Abbasqulu Ağa Bakıxanov demişdir: «özünə qıymadığını başqasına da qıyma». Bu deyim hər bir zaman həqiqət olaraq qalacaq. Bu kəlamı hələ XIV əsr əvvəl Məhəmməd peyğəmbər söyləmişdir: «özünə rəva bilmədiyini, başqasına da bilmə».
        Dostlar bizim həyatımızı çox asanlaşdırır, bizim həyatımıza sevinc və şən rənglər qatırlar. Insan ruhu elə bir çiçəkdir ki, onu qayğı və isti münasibətlər ətrafını saranda daha da parlaq olur. Mənəviyyatla dolu olan həyat, hər zaman «mən və sən», «biz və onlar» münasibətlərində təzahür edilir.
        Məhz həqiqi dost, dostuna xatir öz canından belə keçər.
        Həqiqi dostluq, insanlar arasında olan ünsiyyətin daxili gözəlliyində öz təzahürünü tapır. Nəzakət, təmkinlilik, güzəştə getməyi bacarmaq, gülərüzlük, xeyirxahlıq, dostuna qulaq asmağı bacarmaq və onun fikirlərini anlamağa çalışmaq, onun zövqünə, düşüncələrinə, maraqlarına, əhvaliruhiyyəsinə hörmətlə yanaşmaq, onun sevincini və kədərini anlamaq, dostu barəsində qayğı nümayiş etdirmək və onun kədərini bölüşmək və bu qəbildən olan qaydalar həqiqi dostluğun əlamətləridir. Hamı bu qaydaları bilməlidir. Çünki biz insanlar arasında yaşayırıq, bizim həyatımız və müqəddəratımız, birbaşa olaraq onların həyatı və müqəddəratından asılıdır. Bu müdrik sözlərin həyatı mənası çox böyükdür: hər bir insan digər insanın maraqlarını nəzərə almalıdır, ona hörmət etməli, ona qayğı ilə yanaşmalı, bilməlidir ki, digər insanların həyatı sağlamlığına, xoşbəxtliyinə, bir sözlə desək, onun müqəddəratına görə məsuliyyət daşıyır. Bunsuz həqiqi ünsiyyət və ən möhkəm dostluq mövcud deyil və ola da bilməz."
"(Nizami)
        Hamımız bilirik ki, bu həyatda dostsuz yaşamaq mümkün deyil. Çünki dostlar bizim həyatımıza xoş rənglər qatırlar. Əgər sənin dostun varsa, demək sənin ömür yolun sənin üçün, düz yol üzərində bir gəzintiyə bənzəyəcək. Biz elə bir zaman və məkanda yaşayırıq ki, burada dostsuz nə əmək fəaliyyəti nə də ki, insanlararası ünsiyyət mədəniyyəti ola bilər. Insanın dostu olmayanda onun nə firavan həyatı, nə asudə vaxtı vardır, qısa desək, onun heç bir şeyi yoxdur.
        Mənim yadıma gəlir, anamın ən yaxşı rəfiqələri onun məktəb illərindəki sinif yoldaşları idi, atamın isə onun gənclik dövründə olan dostları. Ildən-ilə dost tapmaq getdikcə çətinləşir. Məhz cavanlıq dövründə nəinki insanın özü, həmçinin onun bütün həyatı və ətraf mühiti formalaşır. Əgər insan doğru dost seçərsə o zaman həyatda daha rahat yaşaya biləcək, daha asan çətinliyi və xoş məqamları keçirə biləcək. Dostunla bölüşmədiyin sevinc - sevinc deyil.
        Əgər dostluğun heç bir xeyri olmasaydı, o zaman dünya şairləri və yazıçıları dostluq və dostlar haqqında əsərlər yaratmazdılar. Dünyada mövcud olan atalar sözləri və deyimləri məhz dostluq haqqında deyilmişdir. Azərbaycanın dost haqqında bir atalar sözü var, yəqin ki, hamımız bununla razılaşarıq: «Yaxşı dost, qardaşdan da yaxındır». Həqiqətən də yaxşı dostda çox yaxın qohum tapmaq olar, misal üçün yaxşı dost sənə ya qardaş, ya da bacı ola bilər. Ərəb atalar sözlərində dostu belə təsvir edirlər: «Çətin anında dost dada çatar». Gürcü atalar sözü isə belə deyir: «Ağac kökləri ilə güclənir, insan isə dostları ilə». Dostu çox olan insan çox varlı, güclü və əlbəttə ki, xeyirxahdır.
        Yaxşı dostlar sənin çətin anında dadına çatar, sənə kömək edər. Bir şeylə razılaşmamaq olmaz ki, bizim bütün günümüz dostlar ətrafında, cəmiyyətlə təmasdan keçir. Biz dostlarımızla məktəbdə, küçədə və müxtəlif yerlərdə görüşürük. Yaxşı dost hər zaman səni başa düşəcək, çətin vaxtlarında səni rahatlığa qovuşdurar, sənin fikirlərini dəstəkləyər, təhsilinə kömək edər, bir sözlə, sənə çoxlu yaxşılıqlar edər.
        Dostu olmayan insan qanadsız bir quşa bənzəyir, başsız bədənə oxşayır. Əgər insan dostlarına hörmət edirsə demək ki, o, özünə də hörmət edir."
"(Nizami)

        İnsan həyatı elə qurulub ki, hər bir insanın həqiqi, etibar edə biləcəyi dosta ehtiyacı var. Sadiq dost elə bir dəyərli tapıntıdır ki, ondan imtina etməyə dəyməz.
        Dost elə bir insandır ki, sənin çətin anlarında hər zaman yardımına gəlməyə səfərbərdir. Onun köməyi təmənnasız və səmimi qəlbdən edilir.
        Həqiqi dosta ən məhrəm, gizli sirrlərini etibar edə bilirsən, ona qəlbini aça bilirsən və ünsiyyətdən rahatlıq taparsan. Dostlar arasında münasibət qarşılıqlı anlaşma, etibar və ümumi maraqlar əsasında qurulur.
        Həqiqi dost bir havadır, insan üçün bir nəfəslikdir. Əgər elə bir dostun varsa o zaman sən həyatda tənha deyilsən.
        Yoldaşın çox ola bilər, lakin həqiqi dost bir dənədir. Lakin elə bir insanlar var ki, onların dostları yoxdur.
        Dosta malik olmayan insan - daşürəkli, qəddar, paxıl, qəzəbli və tənha bir insandır.
        O, həyatda bir çox şey itirmişdir. Həyatda onun kimi düşünən və eyni ruhiyyəli bir insan ilə ünsiyyəti və anlamanı itirir. Belə bir insanın dostu - tənhalıqdır, onu sanki qurd ağacı içindən yeyən kimi yeyir. Tənha adama acıyırsan, ona yazığın gəlir, çünki onun ruhu yavaş-yavaş məhv olur. insanın ruhu, məhrum olduğu ünsiyyəti tələb edir. Bu ruhda ətraf mühitdə baş verən hər bir şey yığılır, lakin xaricə çıxmır. Insanın qəlbi daşlaşır, O, yazıq və rəzil vəziyyətə düşür. Bu səbəbdən insanın həyatda dosta malik olması zəruridir."
"(Nizami)
Bu dünyada dosta və yaxınlara sevgi ilə baxmaqdan
daha böyük sevinc yoxdur. Bu həyatda yaxın dostlardan
ayrılıqda qalmaqdan daha böyük ağrı yoxdur.
(Rudəki)

        Dostluq hər bir insanın həyatında çox mühüm bir rol oynayır. Bəzən elə bir an və vəziyyət yaranır ki, kiminləsə dərdini bölüşmək istəyirsən, məsləhətləşmək istəyirsən və yaxud, sadəcə olaraq söhbət etmək istəyirsən. O insan həqiqətən xoşbəxtdir ki, həyatda yaranan ən çətin vaxtında köməyinə çatan bir dosta malik olsun. Lakin dost yalnız şərdə lazım olmur, dostunun, həmçinin xeyirdə də yanında olduğunu istəyirsən ki, onunla öz sevincini bölüşəsən.
        Dost elə bir insandır ki, ona hər zaman güvənə bilərsən. Bilirsən ki, o səni heç zaman darda qoymaz, səni pis vaxtında atmaz və həm çətin anlarında, həm xoş günlərində səni dəstəkləyər və yanında olar. Axı, əbəs yerə söyləməmişlər ki, dostla bölüşdürülən dərd-sər yarımdərddir. Dostun marağını öz maraqlarından üstün tutmalısan.
        Dostluq - ilk növbədə səmimiyyətdir və dostunun səhvlərini ona demək lazımdır. Adətən, insanlara onların səhvlərini dedikdə, xoşlarına gəlmir. Lakin, gərək öz dostunun səhvlərini onun üzünə deyəsən ki, o, bir daha onu təkrarlamasın.
        Əsl dostluq əsasən bir-biri ilə qarşılıqlı hörmətə, canıyananlığa, qayğıkeşliyə və başqasının uğurlarına pis paxıllıq hissinin olmamasına dayanır.
        Mən hesab edirəm ki, həyatda mənim dost cəhətdən bəxtim gətirib, belə ki, mənim çox yaxşı və sadiq dostlarım var və mən onlarla öz asudə vaxtımı keçirə bilirəm. Biz birgə parka, kinoya, səfərə çıxır, yeni oxuduğumuz kitablar və baxdığımız filmlər haqqında öz təəssüratlarımızı bölüşürük. Baxmayaraq ki, mənim dostlarımdan bir çoxu müxtəlif şəhərlərə köçmüşlər, mən onları hər zamanın xatırlayıram və onlar da məni yaddan çıxarmırlar. Biz daima yazışırıq və yeni xəbərlərlə bir-birimiz ilə bölüşürük.
        Həqiqi dostluq zamanla sınanır və möhkəmlənir.
        Dostluq haqqında çoxlu sayda atalar sözləri, deyimlər və məsəllər vardır. «Tənha yaşayan insan yalnız yarımçıq mövcuddur», «Bircə dənə də həqiqi dostun yoxdursa, yaşamağa dəyməz», «insanlara müdriklikdən sonra edilən ən gözəl hədiyyə - dostluqdur».
        Mən bütün insanlara möhkəm dostluq diləyirəm və istəyirəm ki, insanlar heç zaman öz dostlarını itirməsinlər və dostluğun qədrini bilsinlər."
"        Bəşər əsrlər boyu bəzi təbii hadisələrin heç cür izahını verə bilməmişdir. Bütün prosesləri başa düşüb anlamaq üçün, insan daim heyvanları, bitkiləri, havanı və digər təbii prosesləri tədqiq etmiş və edir. Məsələn, lap əvvəllər Günün tutulması insanları qorxuya salırdı.
        İllər keçir, insanlar isə apardığı tədqiqatlardan bəzi nəticələr əldə edirdilər. Elə insanın digər canlılardan fərqi ondan ibərətdir ki, insan tədqiqatlardan lazımi nəticələr çıxanr, öz həyatını rahatlaşdırmaq üçün kəşflər və ixtiralar edir, evləri və insanları zinətləndirən sənət əsərləri yaradırlar.
        Bəşər, keçdiyi çoxəsrlik tarix ərzində bir çox faydalı şeylər kəşf və ixtira etmişdir. Mənim fikrimcə, onlann içində ən əsası - təkərin ixtira edilməsidir. Tarixən təkər, elm və texnikanın bütün sahələrində tətbiq olunmuşdur.
        Elm - tərəqqinin hərəkətverici qüvvəsidir. Istedadlı və ixtiraçı insanların hesabına müxtəlif dövrlərdə müxtəlif xəstəliklərə qarşı dərman preparatları ixtira olunmuşdur. Bu preparatların vasitəsilə bəşər tif, taun, vəba, vərəm və s. qorxulu xəstəliklərin cəngindən qurtara bilmişdir.
        Böyük kəşf və ixtiralardan, alim tədqiqatları sayəsində bəşər XX əsrin ikinci yarısında kosmosu fəth edə bildi.
        Bəs kompyuterlər? Hal-hazırda onlarsız həyatı təsəvvür etmək olmur. Kompyuterlər insan fəaliyyətinin bütün sahələrində tətbiq edilir, evdə istifadədən başlayaraq, xəstəxanada xəstələri müalicə edən həkimlərin istifadəsinə qədər.
        İnsan anadan olduğu gündən ölənə qədər elm öyrənməyə davam edir. Peyğəmbərimiz (s) belə buyurmuşdur: «Beşikdən qəbrə qədər elm öyrənin».
        Bizim əsr - elm və texnika əsridir. Buna görə də həmişə elm öyrənmək, dərs almaq və oxumaq lazımdır ki, nəticə olaraq savadlı kadr kimi Vətənə xidmət edəsən. Bununla biz həm Vətənimizin iqtisadiyyatını çiçəkləndirərik və həmçinin, gələcək nəsillərə zəngin elmi-tədris institutları miras qoyarıq. Bütün bunlara nail olmaq üçün məktəb illərindən yaxşı oxumaq lazımdır. Axı elm, xırda-xırda, zərrə-zərrə toplanır. Necə ki, atalarımız demişdir: «Damadama göl olar»."
"        Hal-hazırda dünyada dörd milyona yaxın bitki və heyvan növü mövcuddur. Onların çoxusu hələ qədim zamanlardan insanlara tanış olmuş, bəziləri yeni kəşf olmuş, az bir hissəsi isə hələ müasir elmə məlum deyil. Bütün bunlara baxmayaraq, dünyanın yaranış vaxtından bu zamana kimi, mövcud olan heyvanların siyahısını qursaq, onda bu siyahı ən azı neçə yüz mindən artıq olacaqdır. Bu hələ heyanların siyahısıdır. Bundan əlavə bitkilər də var. Bəşər öz mövcudluğu dövründə o qədər böyük miqdarda kvadrat kilometr tropik cəngəlliklər, tayqalar və meşələr qırmışdır ki, bütün bunları təsəvvür etməyə xəyal çatmaz. Və az bir sayda insanlar bilirlər ki, neçə növ bitki növü bu çağa qədər izsiz aradan getmişdir.
        Hal-hazırda daha çox bitki və heyvan növü yox olma təhlükəsi qarşısındadır. Bu növlərin vəziyyəti elə acınacaqlıdır ki, istənilən bir yanğın və ya digər bir təbii fəlakət onların Yer üzündəki yaşayışlarını birdəfəlik dayandıra bilərlər. Və bunlar haqqında tədqiqatı yalnız onlardan qalan sümüklər və ya digər vasitələrdən istifadə etmək olacaq. Beynəlxalq Təbiəti Mühafizə İttifaqının Qırmızı Kitabının hal-hazırki vəziyyəti bir neçə qalın cild şəklindədir. Bu kitabdan bəzi nümunələri qeyd edirik.
        XX əsrin əwəllərindən başlayaraq 50 minə yaxın heyvan və quş növü kəşf edilmişdir. Lakin həmin bu dövr ərzində yüzə yaxın digər növ, artıq Yer üzündən silinmişdir. 1960-cı ilə qədər 25 növ məməli heyvan növü yox olmuşdur. Təqribən 350 il bundan əwəl Şərqi Avropa ərazisində, ev heyvanı olan turun əcdadları yaşayırdı. Bu heyvanlar nəmli bataqlıqlaşmış meşələrdə yaşayırdılar. Onların heç bir canlı ilə düşmənçiliyi yox idi. Lakin onlara da düşmən tapıldı. Təbii ki, bu düşmən - insan idi. Polşanın kralı III Siqizmundun verdiyi mühafizə haqqında əmri isə artıq gecikmişdi. Əmr verilən zamanda yüzə yaxın tur qalmış idi. Sonuncu tur isə 1627-ci ildə məhv edildi.
        İnsan acgözlüyünün qurbanlarından biri də Cənubi Afrikanın çöl düzənliyi və savannalarında yaşayan kvaqqa zebrası olmuşdur. Bu zebranın qəşəng dərisi onun başının bəlası olmuşdur. Qəddar ovçular bu nəcib heyvanı çoxlu sayda qırırdılar. Sonuncu kvaqqa 1883-cü ildə Amsterdam zooparkında ölmüşdür.
        1741-ci ildə alim Qeorq Steller Komandor adaları yaxınlığında insanlara məlum olmayan, siren dəstəsinə aid olan dəniz və stellerovo inəyini kəşf etmişdir. Bu heyvanların bədbəxtçiliyı isə onların yeməli və qidalı əti olması idi. Çoxsaylı balina ovlayan gəmilər, qəddarcasına bu heyvanları ovlamağa başladılar. 1768-ci ildə sonuncu dəniz inəyini öldürdülər. Stellerova inəyi ilə insanların tanışlığı, cəmi 27 il çəkdi.
        Düzdür, bəziləri deyə bilərlər ki, indiki dövrdə təbiətin mühafizəsinə dair müxtəlif tədbirlər keçirilir, bu tədbirləri həyata keçirmək üçün dövlət və beynəlxalq təşkilatlar səviyyəsində müxtəlif strukturlar yaradılmışdır. Bundan əlavə, yoxa çıxan heyvan növlərini qorumaq üçün Qrinpis kimi könüllü cəmiyyətlər vardır. Hər bir ölkədə milli parklar və qoruqlar yaradılır və fəaliyyət göstərir, bu qoruqlar, tək yox olma təhlükəsi olan heyvanların mühafizəsi ilə məşğul olmur, bununla yanaşı, floranın nadir növlərinin mühafizəsinə də xidmət edir.
        Lakin burada da bir əmma var. Bunların əsaslannı qeyd edirəm. Mən inkar etmirəm ki, məsələn, ABŞ-da və ya Fransada flora və fauna qənatbəxş səviyyədə mühafizə edilir. Lakin digər ölkələrdə, məsələn Çində bu məsələyə münasibət necədir? Bu ölkənin əhalisi dünya əhalisinin 25 faizini təşkil edir və mətbuatın yazdığına əsasən, bu sahədə orada xeyli problemlər mövcuddur. Uzağa niyə gedirik, elə bizim Azərbaycanımızda, bu sahədə bir çox qanunlar qəbul olunub. Lakin nə qədər insan bu qanunlara riayət edir? Mətbuatdan və televiziyadan biz bunun cavabını görürük.
        Bax belə! Ən acınacaqlısı isə odur ki, hər hansı ağacı və ya heyvanı məhv edən insan, nəticə etibarilə özü oturduğu budağı kəsir. Çünki ətraf mühiti çirkləndirmək, bumeranqın hərəkətinə bənzəyir və nəticə olaraq bu insan özünə və ətrafdakılara ziyan vurur.
        Yazdığım inşamı mən, həyatını təbiətin mühafizəsinə həsr etmiş, məşhur naturalist Cerald Darelin sözlərilə bitirmək istəyirəm: «Bizim dünya hörümçək torutək mürəkkəb və zərifdir. Hörümçək torunun bir hissəsinə toxunduqda, onun digər hissələri tərpənməyə başlayır. Biz isə sadəcə hörümçək toruna toxunmuruq, biz torda açıq-aydın görünən deşiklər açırıq, belə desək, ətraf mühitə qarşı bioloji müharibə aparırıq!»
        Biz, gəlin tək ətraf mühiti sevməyək, həmçinin bütün qüvvəmizi səfərbər edib onu qoruyaq."
"        Qədim zamanlardan təbiət insanlara həyat mənbəyi olaraq xidmət edir. Min illər boyu insanlar ətraf mühitlə həmahəng olaraq yaşamışlar. Və onlara elə gəlirdi ki, təbii sərvətlər tükənməzdir. Lakin, sivilizasiya inkişaf etdikcə insan təbiətin gedişatına daha çox qarışmağa başladı.
        Bütün dünyada, minlərlə tüstülənən sənaye müəssisələri olan böyük şəhərlər salınmaqdadır. Onların fəaliyyəti nəticəsində yaranan istehsalat məhsulu, biz nəfəs aldığımız havanı, biz içdiyimiz suyu, buğda və tərəvəz becərdiyimiz torpağı çirkləndirir.
        Hər il dünya üzrə sənaye müəsissələri bir milyon ton toz və digər zərərli maddələr «istehsal» edir. Çoxlu sayda şəhər dəm qazından və ağır havadan əziyyət çəkir. Böyük ərazili meşələr kütləvi surətdə məhv edilir və yandırılır. Onların məhv edilməsi oksigen balansını pozur.
        Bütün bunların nəticəsində heyvan, quş, balıq və bitkilərin bəzi nadir növləri artıq tükənir. Bir çox göllər və çaylar quruyur.
        Havanın və dünya okeanının çirkləndirilməsi və ozon qatının deşilməsi təbiətlə diqqətsiz hərəkətin nəticəsi, ekoloji böhranın amilidir.
        Ən dəhşətli ekoloji faciələrdən biri 1986-cı ilin aprel ayında Ukrayna ərazisində baş vermişdir. Çernobıl faciəsi Ukrayna ərazisinə və xalqına böyük zərbə vurdu. Həmçinin, Belorusiya ərazisinin on səkkiz faizi radioaktiv maddələrlə çirklənmişdir. Kənd təsərrüfatına, meşələrə və insanların sağlamlığına böyük ziyan dəymişdir. Atom stansiyasında baş verən partlayış ukraynalılara, beloruslara və digər millətlərə faciəvi surətdə zərbə vurmuşdur.
        Ətraf mühitin qorunması ümumi bir məsələdir. Məhz buna görə də, ekoloji təhlükəsizlik sisteminin hazırlanması yönümündə ciddi tədbirlər görülməlidir.
        Artıq bu istiqamətdə müəyyən müsbət addımlar atılmışdır. BMT-nin üzvü olan 159 dövlət ətraf mühitin qorunmasına dair agentlik yaratmışlar. Bu agentliklər tərəfindən ətraf mühitin qorunmasına dair çoxlu sayda konfranslar keçirilmişdir. Bu konfranslarda həmçinin, ekoloji vəziyyəti ağır olan ərazilər - Aral dənizi, Cənubi Ural, Kuzbass, Donbass, Semipalatinsk və Çernobılla bağlı problemlər müzakirə olunur. Baykal gölündə ətraf mühitin tədqiqatına dair beynəlxalq mərkəz yaradılmışdır. «Qrinpis» beynəlxalq təşkilatı ətraf mühitin qorunması üçün bir çox işlər görməkdədir.
        Lakin, bunlar hamısı ilk addımlardır və təbiti mühafizə edərək, planetimizdə həyatı qoruyaraq, irəliyə doğru hərəkət etmək lazımdır. Bu tədbirlər tək hazırki nəsil üçün deyil, həmçinin gələcək nəslin xoşbəxt və firavan yaşaması üçün zəruridir."
"        Neçə-neçə igidlər yetişdirib bu torpaq! Babəklər, Koroğluiar, qoç Nəbilər yetişdirib bu torpaq! Hər qılıncı qalxanda yüz-yüz başlar kəsən, hər nərə çəkəndə dağları, daşları pərən-pərən salan cəngavərlər yetişdirib bu torpaq! Qəhrəmanlar yurdu. Odlar diyarı. Azərbaycan torpağı.
        Əsrlərdən bəri tariximiz qəhrəmanlıq salnaməsi, analarımız qəhrəmanlar anası kı'mi anılıbiar. Əsr-əsr, qərinə-qərinə hünər meydanlarında qəhrəmanlar silsiləsi yaradan bu torpaq həmin silsiləyə XX əsrin sonlarında saysız-hesabsız yeni qəhrəmanlar əlavə etdi. Mən bu yazımda həmin qəhrəmanlardan biri haqqında danışmaq istəyirəm.
        Cəbrayılov Mikayıl Əhmədiyyə oğlu ilk qəhrəmanlıq dərsini ailəsində, partizan atasından almışdı. Bu dərs adi dərs deyildi. Müharibədən sonrakı illərdə iş elə gətirmişdi ki, rəsmi dairələr partizan Əhmədiyyəni, onun müqavimət hərəkatındakı mübarizəsini heç bir əsas olmadan şübhə altına alırdılar. Arası kəsilmədən gizli təqiblərə məruz qalan, şəxsiyyətini alçaldan sorğu-suallara tutulan atasının aylar və illərlə davam edən qanıqaralığının səbəbini oğlu Mikayıl körpə yaşlarında hələ başa düşmüşdü. Atası da təbiətən həssas olan Mikayılı iztirablardan kənar saxlayır, onun saf qəlbini qara şübhələrdən qoruyurdu.
        Zaman keçdikcə vəziyyət dəyişirdi, yazıların, radio-televiziya verilişlərinin ahəngi başqalaşırdı. Əhmədiyyənin - əfsanəvi «Xarqo»nun şəkilləri ekran və mətbuat səhifələrini bəzədi, şöhrətli yaxın-uzaq ölkələrə yayıldı. Bütün bunlar, eləcə də atasından eşitdiyi ibrətlər Mikayıla çox şey anlatdı. Başlıcası isə o, sadəliyi qədər də böyük olan bir həqiqəti özü üçün kəşf etdi, başa düşdü ki, insan ləyaqəti ən uca, ən ali hissdir, insan canı bahasına da olsa, özünün, ailəsinin, xalqının, vətəninin ləyaqətini qorumalı, onu hər şeydən yüksəkdə tutmalıdır. Məhz bu hiss də Mikayılı Qarabağ cəbhəsinə gətirib çıxartdı.
        Mikayılın və onunla cəbhəyə yollanan döyüş yoldaşlarının payına çətin vəzifə düşmüşdü. Onlar həm Xankəndinin bir neçə kilometrliyində, səfalı dağ döşündə yerləşmiş Cəmilli kəndini düşmənlərdən qorumalı, həm də əhalini aclıqdan xilas etmək üçün buraya qonşu Kosalar kəndindən taxıl gətirməli idilər. Mikayılın dəstəsi Kosaların ətrafında pusquya yatmış sayca dəfələrlə üstün olan erməni yaraqlıları ilə qarşı-qarşıya gəldi. Dəstə bir an da tərəddüd etmədən döyüşə girdi. Dekabr qarının üstünə yaz lalələri kimi al qan çiləndi. Bu döyüşdə Mikayıl qəhrəmanlıq nümunəsi göstərərək öz həyatı bahasına, düşmən atəşini öz üzərinə cəlb etməklə dəstəsini ölümdən xilas etdi. Əfsanəvi partizan ailəsinin igidlik və rəşadət salnaməsinə bir şöhrət səhifəsi də həkk olundu.
        Belə qəhrəmanlar heç vaxt unudulmur. Xalqımız Vətən uğrunda canını qurban verən igid övladlarını həmişə yad edir, onları əbədi xatirə kimi qəlbində yaşadır."
"        Mən öz valideynlərimi çox sevirəm. Xüsusən, anamı dünyalar qədər, bəlkə daha da artıq istəyirəm. Anam da məni çox sevir. Hər dəfə o, mənə «əziz balam» deyəndə elə bil dünyanı mənə bağışlayırlar. Doğrudan da, mən ana səsindən şirin bir musiqi, ana səsindən həzin bir melodiya təsəvvür edə bilmirəm. Hərdən mənə elə gəlir ki, bütün musiqilər, ən məşhur musiqi əsərləri ana səsi, ana laylası üstündə köklənib.
        Mən atamı da çox sevirəm. O, ailəmizin başçısı, böyüyüdür. Atam bizim hamımıza nəvazişlə, qayğıkeşliklə yanaşır, bizi çox sevir. Evin bütün çətin problemlərini atam həll edir. Açığını deyim ki, ailəmizin əksər problemləri onun üzərindədir.
        Mən bilirəm ki, atam da, anam da öz ömürlərini bizim yolumuzda ərid/r, bizim xoşbəxtliyimiz, səadətimiz üçün çalışırlar. Ona görə də mən həmişə istəyirəm ki, bəzi işlərdə valideynlərimə kömək edim. İlk növbədə çalışıram ki, onlara əziyyətim az dəysin. Paltarlarımı səliqəli geyinir, otaqların təmizliyinə, səliqə-sahmanına diqqət yetirirəm. Anam məni çox istədiyindən qıymır, işləməyə qoymur. Mən də anam evdə olmayanda evləri təmiz süpürür, döşəməni yaş əski ilə silir, divarların tozunu alır, pəncərə şüşələrini silib təmizləyirəm. Zibilləri atır, qab-qacağı yuyub təmizləyir, hər şeyi qaydasına salıram. Anam gələnə yaxın yaxşı çay dəmləyir, gələn kimi stəkana töküb qarşısına qoyuram. O, çayı içə-içə təriflədikcə sevinirəm. Sevinirəm ki, mənim belə anam var. Sevinirəm ki, onun əziyyətini az da olsa yüngülləşdirə bilirəm. Sevinirəm ki, anam da məni çox sevir.
        Mən atama da çox qayğı ilə yanaşır, onun bir sözünü iki eləmirəm. O, işdən qayıdan kimi qarşısına pürrəngi çay qoyur, istirahətini təşkil edirəm. Bəzən evə bazarlığı da mən edirəm. Mağazadan çörək və digər ərzaqları alıb gətirirəm. Evdə bəzi təmir işlərində də atama kömək edirəm.
        Soruşanda hamı anasını, atasını çox sevdiyini söyləyir. Məncə, valideynlərini həqiqi mənada sevənlər o uşaqlardır ki, onlar ata və analarına kömək edir, onların əziyyətini yüngülləşdirməyə çalışırlar. Mən arzu edirəm ki, bütün uşaqlar öz valideynlərinə hörmətlə yanaşıb onlara kömək etsinlər, onların əziyyətini yüngülləşdirməyə çalışsınlar. Belə etsələr, valideynlərin üzü həmişə gülər, ürəyi şad olar."
"        Ədəbiyyatımızın görkəmli klassiklərindən biri kimi şöhrət tapan Hüseyn Cavidin yaradıcılığında insanpərvərlik, humanizm kimi ideyaların təbliği mühüm yer tutur.
  Kəssə hər kim tökülən qan izini,
Qurtaran dahi odur yer üzünü.

deyən ədibin ilk səhnə əsəri olan «Ana» dramı da bu cəhətdən çox səciyyəvidir.
        Mövzusu Dağıstanın həyatından götürülmüş «Ana» dramında xeyirlə şər, qəddarlıqla mərhəmət, insanpərvərlik üz-üzə qoyulmuşdur. Orxan, Murad şər qüvvələri təmsil edirlər. Onlar mənfi ehtirasların Qurbanına çevrilmişlər və fürsət düşən kimi, başqalarına qarşı pislik, xainlik etməkdən çəkinmirlər. Dramaturq əsərdə bu şər qüvvələrə qarşı duran insanpərvər Səlma ana, ismət, Səlim, Qanpolad kimi müsbət obrazlar yaratmışdır. Dramın mənfi surətləri mənən nə qədər cılız, xudbin, qəddar və eyni zamanda nə qədər qorxaqdırlarsa, müsbət qəhrəmanlar bir o qədər həyatda doğru yol tutan, mərd və alicənab insanlardırlar.
        Dramaturqun humanist ideyalarının carçısı olan əsərin baş qəhrəmanı Səlma ananın qəlbi sanki mərhəmətdən, insanpərvərlikdən yoğrulmuşdur. O, hətta oğlunun qatilini belə bağışlaya bilən son dərəcə geniş ürəyə malikdir. Ananın yeganə oğlunun qatili Murada yaşamaq şansı verməsi adi hadisə deyildir. Ədib bununla yer üzündə qan izini ağılla, həyata və insanlara dərin məhəbbətlə kəsməyin mümkün olduğu barədə baxışlarını ifadə etmişdir.
        Əsərin süjet xətti son dərəcə dramatik hadisələr üzərində qurulmuşdur. Başlanğıcda oxucu oğlunu gözləyən Səlma ananın həyəcanının, keçirdiyi narahatlığın şahidi olur. Ana təlaş içindədir, hər gecə qanlı yuxular görür, hiss edir ki, nə isə acı bir xəbər olacaq. Həssas ana qəlbinin çırpıntıları yaxınlaşan faciədən xəbər verir.
        Bundan sonra hadisələr yüksələn xətlə inkişaf edir və daha də kəskin xarakter alır. Oğul gözləyən ana onu qan içində, həyatının son anlarını yaşayan bir vəziyyətdə qarşılayır. Yeganə oğlunun gözlərini həyata əbədi yumması ananın qəlbində fırtına qoparır, onun daxilində qatilə qarşı qəzəb, nifrət hissləri coşub daşır. O, intiqam almaq barədə düşünür. Lakin tezliklə hadisələr başqa səmtə yönəlir. Qatilin «təhlükəsizliyinə zəmanət verdiyi qəfil qonağı» olduğunu biləndə ananın qəlbindəki qisas hissi səngiyir, o «məhv olsa aləm, dirilməz Qanpolad» deyib qatil Murada yaşamaq şansı verir.
        Təbii sual yaranır: Səlma ana nə üçün əlinə düşən fürsətdən istifadə edib oğlunun qisasını almır? Ananın belə hərəkət etməsi onun alicənablığı ilə əlaqədardır. Son anda humanist ana qəlbi qan tökməyə razılaşmır, nə qədər çətin olsa da, qatil Muradı deyil, içindəki intiqam hissini boğur. Əsərin digər müsbət qəhrəmanı Səlma ananın humanistliyini belə xarakterizə edir:

Böyüklükdə, mərhəmətdə seçilmiş
Alicənablıq boynuna biçilmiş.

        Ananın insanpərvərliyi, mərhəməti qatil Muradı belə sarsıdır. O, Qanpolada atəş açmaqla necə bir dəhşətli səhvə yol verdiyini anlayaraq özünü qınayır, peşmançılıq içində deyir:
  Doğrayın məni riştə-riştə
Əvət doğrayın, məhv olmalı zalım.
Ah, bir alçağa mərhəmət nə lazım?
Qanlı bir canavar sağ buraqılmaz,
Bən bir xainim, öldürün.

        Əsərin mənfi qəhrəmanı Orxan faciələrə, bədbəxtliklərə rəvac verir. O, şəxsi məqsədinə çatmaq üçün, hətta başqasının həyatına son qoymaqdan belə çəkinmir. Lakin cəzasız da qalmır. Ədib onun acı aqibətini təsvir etməklə həyatda bütün yaxşılıqlar kimi, heç bir pisliyin də cavabsız qalmadığını göstərmək istəmişdir.
        Beləliklə, hadisələr inkişaf etdikcə böyük dramaturq H.Cavidin «Ana» dramında oxucuya çatdırmaq istədiyi əsas niyyət aydınlaşır. Ədib dramatik, eyni zamanda həyati və inandırıcı səhnələri təsvir etməklə, ələlxüsus da ananın mərhəmətini, xarakterindəki alicənablığı qabartmaqla yer üzündə qan izini kəsməyin zəruriliyini və bunun mümkun olması ideyasını aşılayır."
"        Xalqa, Vətənə qəlbən bağlı olan, həyatları boyu əməlisaleh işlər görən insanlar gənclərə, yeniyetmələrə örnəkdirlər. Biz zaman-zaman xalqımızın içindən çıxan belə insanlarla fəxr edir, özümüz də gələcəyimizi onlar kimi qurmağı arzulayırıq.
        Valeh olduğum insan kimdir? Həyatda kimə oxşamaq, kimdən nümunə götürmək istərdim? Əwəllər hər bir gənc kimi, mən də tez-tez bu kimi suallarla baş-başa qalırdım. Ilk vaxtlarda fikirlərim haçalanırdı. Ayrı-ayrı tarixi simalar, görkəmli şəxsiyyətlər arasında müqayisələr apardıqdan sonra nəhayət, mövqeyimi dəqiqləşdirmişəm. İndi mən yuxarıdakı suallara tərəddüd etmədən belə cavab verərdim: həyatda xeyriyyəçi Hacı Zeynalabdin Tağıyevin yolunu tutmaq, ona oxşamaq istərdim.
        Mən öz seçimimi təsadüfən etməmişəm. Bu gün hər bir azərbaycanlının adını iftixarla çəkdiyi, özünə mənəvi dayaq sandığı H.Z.Tağıyevin həyatını ətraflı öyrəndikdən sonra bu qənaətə gəlmişəm.
        H.Z.Tağıyevin həyatı humanistliyin, insanpərvərliyin zirvəsində dayana biləcək faktlarla zəngindir. O, milyonçu idi. XIX əsrin sonlarından başlayaraq, Bakıda və Abşeronda neft hasilatının sürətlə artması bir çoxları kimi kasıb həyat sürən, bənnalıq etməklə birtəhər çörəkpulu qazanan H.Z.Tağıyevi də varlı-hallı adamlar sırasına çıxarır. Tezliklə o, böyük sərvətə sahib olur.
        Lakin həyatının dəyişməsi, var-dövlətinin artması H.Z.Tağıyevin xarakterini dəyişmir. O, ana torpağrın sərvəti və özünün böyük zəhməti hesabına qazandığı milyonlarla ətrafdakı kasıblara əl tutmağı, onların dolanışığını yüngülləşdirməyə kömək etməyi özünə borc bilirdi. Çətinliyə düşən insanlar onun adını ümidlə çəkirdilər.
        H.Z.Tağıyev mütərəqqi fikirli, millətin sabahını düşünən bir insan olmuşdur. Həmvətənlərinin elmdən, təhsildən uzaq düşmələri, öz hüquqlarını bilməmələri bu humanist insanı bərk ağrıdırdı. O, millətin nümayəndələrinin, ələlxüsus da hüquqsuz vəziyyətdə yaşayan müsəlman qadınlarının maariflənməsi üçün yollar axtarırdı. H.Z.Tağıyevin Bakıda açdığı qızlar məktəbində çoxlu sayda müsəlman qadını təhsil almışdır. Bundan başqa, vətənpərvər milyonçu azərbaycanlı gənclərin dünyanın qabaqcıl ali məktəblərində yüksək səviyyəli təhsil almalarına da məmnuniyyətlə vəsait ayırırdı. H.Z.Tağıyevin tikdirdiyi binalar bu gün də doğma Bakımızın ən gözəl memarlıq abidələri sırasındadır. Vaxtı ilə H.Z.Tağıyevin şəxsi mülkü olan imarətdə isə hazırda Azərbaycan Tarix Muzeyi yerləşir.
        H.Z.Tağıyev öz şəxsi vəsaitini məktəb, teatr tikintisinə, gimnaziyalar açılmasına, ana dilində qəzetlər, jurnallar çap olunmasına, azərbaycanlı gənclərin başqa şəhərlərdə təhsil almalarına, kasıb insanların həyat şəraitlərinin yaxşılaşmasına xərcləməyə vadar edən nə idi? Yox, Hacını bu işlərə pul xərcləməyə heç kəs məcbur etmirdi. Sadəcə, Hacı böyük vətənpərvər idi, onun qəlbində xalqını, Vətənini dərin məhəbbətlə sevən ürək döyünürdü. Bir dəfə bədxahlar Hacını nüfuzdan salmaq üçün onun Azərbaycandan köçəcəyi barədə şayiələr yayırlar. H.Z.Tağıyev dərhal mətbuat vasitəsi ilə belə şayiələrə cavab olaraq bildirir ki, Azərbaycan onun dədə-baba yurdudur və o, buradan heç yerə köçmək fikrində deyildir.
        H.Z.Tağıyevi bir şəxsiyyət kimi xarakterizə edən belə müsbət keyfiyyətlər çoxdur. Buna görə də mən də həyatda onun kimi Vətənə, xalqa xidmət yolu tutmaq istəyirəm.
        H.Z.Tağıyevin həyatını öyrənərkən gəldiyim qənaət belədir ki, insan gərək heç vaxt öz keçmişini unutmasın və xalqının xoşbəxtliyindən kənarda öz şəxsi xoşbəxtliyini axtarmağa çalışmasın."
"        Bizim nəsil 1941-1945-ci illər müharibəsinin dəhşətlərini, od-alovunu ancaq filmlərdə görmüşdülər. Bir anlığa müharibənin dünyaya meydan oxuyan Hitlərin qələbəsi ilə başa çatdığını təsəvvürümüzdə canlandıraq. Bu, ölkələrin sərvətlərinin talanması, xalqların kölə halına düşməsi, özlərini «seçilmişlər» sayan faşistlərin bütün dünyada ağalığı demək olardı. Müharibənin ilk illərində belə görünürdü ki, faşistlər öz niyyətlərinə çatacaqlar. Onlar çoxlu sayda yaşayış məntəqəsini zəbt etmişdilər və sürətlə irəliləyirdilər. Lakin azadlığı yüksək qiymətləndirən, doğma Vətənlərini çox sevən xalqlar birləşərək faşistləri dayandırmağa və müharibəni qələbə ilə başa çatdırmağa nail oldular. 1945-ci ilin may ayında dünyanın başı üstündə Demokl qılıncı kimi dayanan faşizm kabusu darmadağın edildi.
        Bu misilsiz qələbə milyonlarla insanın canı-qanı bahasına qazanılmışdır. Rusiyanın, Ukraynanın, Belorusun, Polşanın və başqa ölkələrin ərazilərindəki kütləvi qəbiristanlıqlar buna sübutdur. Müharibədə azərbaycanlılar da fəal iştirak etmişlər. Azərbaycanlılardan təşkil olunan 416-cı Taqanroq diviziyası ayrı-ayrı şəhər və kəndlərin düşmənlərdən təmizlənməsi uğrunda fəal döyüş əməliyyatları aparmışdır. iki dəfə Sovet ittifaqı Qəhrəmanı adına layiq görülmüş Həzi Aslanov hərb sənətini yaxşı bilən cəsur komandir idi və əsgərlərini öz arxasınca aparmağı bacarırdı. Azərbaycanlı döyüşçülərin 1941-1945-ci illər müharibəsində göstərdikləri şücaətləri «Uzaq sahillərdə» filminin qəhrəmanı Mehdi Hüseynzadənin timsalında aydın görmək mümkündür. Həmin illərdə arxa cəbhədə qalan soydaşlarımız da ümumi qələbə naminə hər cür məhrumiyyətlərə dözmüş, böyük fədakarlıqlar göstərmişlər.
        Artıq 1941-1945-ci illər müharibəsindən bizi yarım əsrdən çox zaman məsafəsi ayırır. Bununla belə, bu müdhiş müharibənin acı xatirələri indi də insanları düşünməyə, öz hərəkətlərini ölçüb-biçməyə vadar edir. Ümumi qələbə naminə fədakarlıqlar göstərən, müharibədə şəxsi həyatlarını qurban verən insanların adları da daim minnətdarlıq hissi ilə xatırlanacaq. Respublikamızın, demək olar ki, əksər şəhər və kəndlərində ikinci Dünya müharibəsində həlak olmuş soydaşlarımızın xatirəsinə abidə kompleksləri yaradılıb. Həmin abidələrin üzərində, adətən, sadə bir cümlə yazılır: «Heç kəs unudulmur, heç nə yaddan çıxmır!». Bu sözlər aydın səma altında yaşayan insanların taleləri yarımçıq qırılmış müharibə iştirakçılarının xatirəsinə dərin ehtiramlarının səmimi ifadəsidir.
        Nə qədər belə misal çəkmək mümkündür. Bəzən olur ki, hansısa bir hadisəni, hansısa bir şəxsiyyətin adını bu və ya digər səbəblər üzündən tarixin səhifələrindən silməyə cəhdlər göstərilir. Fəqət belə mənasız cəhdlər zamanın istehzası ilə üzləşir. Məgər xalqımız ədalətsiz Gülüstan və Türkmənçay müqavilələrinə əsasən məmləkətimizin iki yerə parçalanmasını nə vaxtsa unuda bilərmi? Gəlin xatırlayaq, lap yaxın keçmişədək bu barədə danışmaq, yazmaq belə qadağan edilmişdi. Lakin böyük dövlətlərin tarix səhnəsindəki siyasi gedişləri nə qədər güclü olsa da, bu taleyüklü olayı böyük keçmişi olan xalqın qan yaddaşından çıxara bilmədi. Xalqın Araz boyunca tikanlı məftilləri qırıb-dağıtmaq və birləşmək arzusu şeirlərə, mahnılara çevrildi, bu barədə cild-cild əsərlər yazıldı. Gün gələcək, bu istək mütləq həyata keçəcək. Zorla işğala məruz qalan Dağlıq Qarabağı, musiqimizin beşiyi gözəl Şuşanı, gözəlliklər məskəni Kəlbəcəri, igidlər oylağı Laçını, Qubadlını, indiki Ermənistanın ərazisindəki adları məqsədli şəkildə dəyişdirilərək «erməniləşdirilən» yurd yerlərini azərbaycanlıların qan yaddaşından silmək mümkünmü? Əsla! O yerlərdə ata-babalarımızın narahat ruhları dolaşır və qarşısıalınmaz bir qüwətək bizləri o yerlərə qayıtmağa sövq edir.
        Bu yaxınlarda Quba şəhərində aparılan qazıntılar zamanı kütləvi qəbiristanlıq aşkarlandı. Ermənilər ötən əsrin əvvəllərində kütləvi şəkildə qətlə yetirdikləri azərbaycanlıları burada basdıraraq öz dəhşətli cinayətlərini unutdurmağa çalışmışlar. Ancaq tarixi həqiqət təsdiqini tapdı.
        Həyatı boyu Vətən naminə çarpışan, milli mənafeyini hər cür şanşöhrətdən, imtiyazdan üstün tutan, var-dövlətini xalqının inkişafı yolunda xərcləyən tarixi şəxsiyyətlərin adı daim qəlblərdə yaşayacaq, Milli və bəşəri duyğuları çərçivəyə sığmayaraq azad şəkildə tərənnüm edən Hüseyn Cavid uzaq Sibirə sürgün edildi və orada dünyasını dəyişdi. Ancaq unudulmadı. On illər ötəndən sonra onun nəşi Vətənə gətirilərək Naxçıvanda doğma torpağa tapşırıldı, məzarı üstündə möhtəşəm məqbərə ucaldıldı. Sərt qadağalar milyonçu xeyriyyəçilər Hacı Zeynalabdin Tağıyevin, Musa Nağıyevin, Murtuza Muxtarovun adlarını və xeyirxah əməllərini insanların yaddaşından silə bilmədi...
        Beləliklə, heç kəs unudulmur, heç nə yaddan çıxmır, həqiqət torpaq altında qalsa da, heç vaxt pas atmayan qiymətli metala bənzəyir. illər ötür, bəzən əsrlər dolanır və o gec-tez üzə çıxır. Buna görə də həyatda hər kəs xeyirxah işlər görməyə çalışmalıdır."
"        Azərbaycanlılar toplum halında əsas etibarı ilə müstəqil Azərbaycan Respublikasının və qonşu iran İslam Respublikasının, Gürcüstanın ərazisində yaşayırlar. Bu ərazilər azərbaycanlıların qərinələr boyu qoruyub bugünkü nəsillərə çatdırdıqları ata-baba torpaqlarıdır. Soydaşlanmız, həmçinin öz tarixi torpaqlarından kənarda - Rusiyada, Ukraynada, Almaniyada, Fransada, Amerikada, Böyük Britaniyada, Yaponiyada, Qazaxıstanda, Özbəkistanda, İraqda, Belçikada və digər ölkələrdə məskunlaşmışlar. Hazırda dünyada yaşayan azərbaycanlılann sayının təxminən 50 milyon nəfərə çatdığı ehtimal olunur. Bu gün azərbaycanlıların yalmz 8 milyonu öz müstəqil dövlətinin - Azərbaycan Respublikasının ərazisində yaşayır. Qonşu İran dövlətinin ərazisində - Cənubi Azərbaycanda soydaşlarımızın sayı bundan xeyli çox - 30 milyon nəfərə yaxındır. 10 milyondan artıq azərbaycanlı isə dünyanın müxtəlif ölkələrinə səpələnmişlər.
        Azərbaycanlıların öz dədə-baba torpaqlarından, doğma vətənlərindən kənar düşmələrinin müxtəlif tarixi səbəbləri var. Soydaşlarımız zamanzaman milli-dini ayrı-seçkiliklə, təzyiqlərlə üzləşmiş, zorla öz taıixi torpaqlarından çıxarılaraq başqa ərazilərə köçürülmüşlər. Hələ Şah Abbasın dövründən başlanan zorla köçürmə siyasəti XIX əsrdə çar rusiyası tərəfindən davam etdirilmişdir. XX əsrin əvvəllərindən etibarən soydaşlarımızın zorla öz yurd-yuvalarından çıxarılması - deportasiyası kütləvi hal almışdır. Belə ki, xarici havadarlarından hər cür dəstək alan ermənilər 1905—1906-cı və 1915—1918-ci illərdə azərbaycanlılara qarşı kütləvi qırğınlar törətmişlər. Nəticədə, çoxlu sayda soydaşımız indi Ermənistan adlanan dövlətin ərazisindən qovulmuşdur.
        1920-ci ildə Şimali Azərbaycanda sovet hakimiyyəti qurulduqdan sonra soydaşlarımıza qarşı təqiblərin yeni dalğası başlamışdır. Bu dəfə, əsasən xalqa bağlı olan milli ruhlu ziyalılar və var-dövlətli insanlar bolşevik təzyiqlərinə məruz qalaraq dünyanın müxtəlif ölkələrinə səpələnməyə məcbur olmuşlar. Xarici ölkələrə üz tutan soydaşlarımızın sayı ötən əsrin əvvəllərində Cənubi Azərbaycanda Şeyx Məhəmməd Xiyabani hərəkatının, 1946-cı ildə 21 Azər inqilabının süqutu nəticəsində daha da artmışdır. Bundan başqa, ötən əsrin 30—40-cı illərində çoxlu sayda soydaşımız Sibirə, Orta Asiya və Qazaxıstan çöllərinə sürgün olunmuş, 200 mindən artıq soydaşımız 1948-1953-cü illərdə, 250 min nəfər isə 1988-ci ildə əzəli torpaqlarımız olan indiki Ermənistandan deportasiya edilmişdir.
        Keçmiş sovet hakimiyyəti illərində xaricdə yaşayan azərbaycanlıların ana Vətənlə əlaqələr qurmalarına imkan verilmirdi. Yalnız respublikamız müstəqillik qazandıqdan sonra dünyanın müxtəlif ölkələrinə səpələnmiş azərbaycanlıların təşkilatlanması istiqamətində məqsədyönlü iş aparılmağa başlanmışdır. Ümummilli liderimiz Heydər Əliyevin təşəbbüsü ilə hər il dekabr ayının 31-i Dünya Azərbaycanlılarının Həmrəylik Günü kimi qeyd olunur. Ayrı-ayrı ölkələrdə yaşayan soydaşlarımızla iş, onların vahid azərbaycançılıq ideologiyası ətrafında birləşdirilməsi respublikamızda dövlət siyasəti səviyyəsinə qaldırılmışdır. 2002-ci ildə Xarici ölkələrdə Yaşayan Azərbaycanlılarla iş üzrə Dövlət Komitəsinin yaradılması və «Xaricdə Yaşayan Azərbaycanlılarla bağlı Dövlət Siyasəti haqqında» ayrıca qanunun qəbul edilməsi bu istiqamətdə mühüm addım oldu.
        Beləliklə, müxtəlif səbəblər üzündən doğma torpaqlardan uzaqlara səpələnmiş soydaşlarımızla əlaqələr getdikcə dərinləşir. Soydaşlarımız dünyanın 30-dək ölkəsində 150-dən çox cəmiyyət, mərkəz, assosiasiya, birlik və s. yaratmışlar.
        Yaxşı haldır ki, azərbaycançılıq ideologiyası artıq xaricdəki diaspor təşkilatlarını birləşdirən güclü amilə çevrilmişdir və beləliklə də, onların fəaliyyətinin səmərəsi artmışdır. Bu ideologiya hər bir azərbaycanlıda milli mənsubiyyətinə görə qürur hissi doğurur. indi bütün dünyada respublikamıza qarşı ideoloji mübarizə aparan ermənilərin təbliğatlanmasına qarşı güclü bir qüvvə - azərbaycanlılann birliyi dayanır."
"        Məktəb illərinin başa çatması gənclər üçün yeni həyatın başlanması deməkdir. Sərbəst həyata atılan gənclərin qarşısında çoxlu sayda yollar açılır. Kimi əvvəlcədən müəyyənləşdirdiyi ali məktəbin qapısını döyür, kimi birbaşa istehsalata, inşaat meydançasına yollanır. Gənclər gələcək peşələrini seçərkən, adətən, özlərindən böyüklərlə, ilk növbədə də valideynləri ilə məsləhətləşirlər. Bu da təbiidir. Yaşlı nəslin böyük həyat təcrübəsi var və onlar sabahın qurucularına öz seçimlərində yanılmamaları üçün dəyərli məsləhətlər verirlər.
        Mənim qənaətimə görə gənclərin hansı peşəni seçmələrinin elə bir ciddi fərqi yoxdur. Hər peşənin, hər sənətin öz gözəlliyi var. Əsas odur ki, seçdiyin peşəyə qəlbən bağlı olasan, onun sirlərini öyrənəsən, bütün incəliklərinə yiyələnəsən. Yalnız bu halda seçdiyin sənətlə cəmiyyətdə nüfuz, hörmət qazana bilərsən.
        Mən də artıq öz seçimimi etmişəm. Bizim ailəmiz həkimlər ailəsi kimi tanınır. Babam məşhur cərrahdır. Anam uşaq poliklinikasında göz həkimi işləyir. Qardaşım Azərbaycan Dövlət Tibb Universitetinin sonuncu kurs tələbəsidir. Mən də ailəmizin ənənəsini davam etdirməyi və həkim olmağı qərarlaşdırmışam. Açığı, məndə bu peşəyə marağı babam oyadıb. O məni bir neçə dəfə işlədiyi xəstəxanaya aparıb. Ilk dəfə babamın ağ xalatlı dostları ilə tanış olanda çox həyəcanlı idim. Onlar xəstələrlə nəvazişlə davranırdılar. Babam da yanına gələn xəstələrin dərdlərinə qəlbən şərik olur, onları səbirlə dinləyir və dəyərli məsləhətlər verir. Hər cərrahiyyə əməliyyatı aparan zaman babam narahat anlar yaşayır. Uğurlu keçən əməliyyatdan sonra isə babam özünü çox xoşbəxt hiss edir.
        Ailəmizin ünvanına tez-tez Azərbaycanın müxtəlif bölgələrindən anamın və babamın keçmiş xəstələrindən məktublar gəlir. Sağalıb gümrah halda öz ailələrinin, uşaqlarının yanına qayıdan insanlar onlara ikinci həyat bəxş etdiklərinə görə anama və babama ən səmimi duyğularını çatdırırlar.
        Göründüyü kimi, həkimlik çox nəcib, hamıya gərək olan peşədir. Ancaq mən başa düşürəm ki, bu peşə nəcib olduğu qədər də məsuliyyətlidir. Axı, söhbət insan taleyindən gedir. Hansısa bir səhv, ehtiyatsızlıq böyük faciəyə səbəb ola bilər. Buna görə də həkim elmin sirlərinə mükəmməl yiyələnməli, müasir tibb cihazları ilə işləməyi bacarmalı, ən əsası da öz məsuliyyətini heç vaxt yaddan çıxarmamalıdır. Mən də dərslərimi «əla» qiymətlərlə oxumağa çalışıram, tibbə aid çoxlu əlavə ədəbiyyat mütaliə edirəm."
"Heydər baba, vicdanın da namus, din
Dosta hörmət, düşməninə qəzəb, kin.
Atillanın, Teymur xanın, Babəkin...
Qeyrətidir damarında çağlayan,
Səni xalqa, xalqı sənə bağlayan.

        Belə bir deyim var: «Adam var ev üçün, adam var el üçün doğulur.»
        Deyirlər Ulu Tanrı bəşər övladının düçar olduğu sıxıntıdan, üzləşdiyi bəladan xilas olması üçün hər əsrdə ona bir dahi şəxs bəxş edir. Bu baxımdan Azərbaycan xalqı Tanrıya daha yaxın olan xalqdır. Allahın bu millətə bəxş etdiyi belə bir dahi Heydər Əlirza oğlu Əliyevdir.
        Heydər Əliyev heç bir çərçivəyə sığmayan, öz xalqının, vətəninin xoşbəxtliyi və azadlığı naminə canından belə keçməyə hazır olan fədakar insan idi. Heydər Əliyev Azərbaycan tarixinin tək-tək dahilərinə, böyük dövlət xadimlərinə nəsib olan əvəzsiz işlər görmüş, doğma Azərbaycanımız naminə misilsiz fəaliyyət göstərmişdir.
        Tarix bu şəxsiyyəti işini, əməllərini, özü-öz səhifəsinə yazaraq yetişən nəsillərə məğrurluqla çatdıracaqdır.

İnsan var, saniyə buraxmır hədər,
İnsan var, keçirir zaman, dolanır.
İnsan var, düşünür gələn illəri,
İnsan var, eyləyir güman dolanır.

        Məhz H.ƏIiyev saniyə və dəqiqəsini hədər verməyən, uzun illəri öncədən görüb dərk edən əvəzsiz tarixi şəxsiyyət idi. O, milli tariximizdə özünə xas yer tutan nadir simalardan idi. XX əsrin sonunda və yeni minilliyin əwəllərində xalqımızın əldə etdiyi nailiyyətlər məhz bu görkəmli dövlət xadiminin şərəfli adı ilə bağlıdır.
        Ümummilli liderimizin həyat fəlsəfəsi - onun müstəqil dövlətçilik və Azərbaycançılıq məfkurəsinin dərindən öyrənilməsi, geniş təbliğ olunması və inkişaf etdirilməsi məsələlərindəndir.
        Belə ki, H. Əliyev dühası bütöv Azərbaycanı işıqlandırırdı. Milli özünüdərkin ən yüksək siyasi ifadəsi olan müstəqil dövlət ideyası ən yeni tariximizdə məhz Heydər Əliyevə məxsus idi.O, Azərbaycan deyilən bir zirvənin məğrur qartalı idi.
  Həmişə qartala qibtə etmişəm,
Öz zəfər himnini çalır zirvədə.
Nə qədər düşsədə ucalığından,
Enəndə yenə də qalır zirvədə."
"        Bəli, adı müasir tariximizə qızıl hərflərlə yazılan Heydər Əliyevi ancaq yeri-göyü işığa qərq edən, qaranlıqları aydınlaşdıran günəşlə, bir də qartal məskəni, uca göylərə yüksələn zirvə ilə müqayisə etmək mümkündür. O, bütün cəhətlərə görə hər zaman zirvədə dayanacaq bir şəxsiyyətdir. Onun zəkası, ideyaları daim Azərbaycanın üzərində Günəş kimi parlayacaq, yolumuzu nura qərq edəcək. Xalqımız fəxr edə bilər ki, onun ləyaqətli övladı Heydər Əliyev hələ sağlığında öz adını dünyanın sayılıb-seçilən görkəmli dövlət xadimlərinin, tarixi simalarının siyahısına yazmış və bununla da hər birimizə başucalığı gətirmişdir.
        Hər kəsin dəyəri onun yaşadığı zaman kəsiyində göstərdiyi xidmətləri, əməlləri ilə ölçülür. Bu mənada ümummilli liderimiz Heydər Əliyev barəsində belə demək mümkündür: O, Tanrının Azərbaycan xalqını sevərək ona göndərdiyi fədakarlıq simvolu idi. Böyük öndərin yeganə amalı, yaşamaq devizi belə idi: taleyin ona bəxş etdiyi fitri qabiliyyətini, bütün qüvvə və bacarığını, əqli və fiziki potensialını ana yurdu Azərbaycana həsr etmək!
        Böyük tarixi şəxsiyyət Heydər Əliyevin Azərbaycana rəhbərlik etdiyi 30 ildən artıq dövrə nəzər salsaq, bunu aydın sezə bilərik. Məlumdur ki, H.ƏIiyev respublikamıza müxtəlif ictimai-siyasi formasiyalarda rəhbərlik etmişdir və bu cəhətdən onun Azərbaycana rəhbərlik illərini iki mərhələyə bölmək mümkündür. Birinci mərhələ 1969-1985-ci illəri əhatə edir. Həmin dövrdə Azərbaycan keçmiş Sovet İttifaqının tərkibində olsa da, Heydər Əliyev ittifaq büdcəsindən respublikamıza daha çox vəsait ayrılması üçün sözün əsl mənasında qətiyyət göstərmişdir. Böyük öndərin uzaqgörənliyi bu gün hər birimizdə sevincqarışıq dərin heyrət doğurur. O, hələ Sovet Ittifaqının mövcudluğu şəraitində gələcəyi düşünür, respublikamızın nə vaxtsa müstəqilliyə qovuşacağına inanır və bundan ötrü güclü maddi-texniki baza yaradırdı.
        Heydər Əliyev ikinci dəfə Azərbaycana respublikamız müstəqillik qazandıqdan sonra - 1993-2003-cü illərdə rəhbərlik etmişdir. Böyük öndər 1993-cü ilin iyun ayında ikinci dəfə Azərbaycanın ali rəhbərliyinə qayıdanda ölkəmizdə çox ağır vəziyyət hökm sürürdü. Ayrı-ayrı qüvvələr, nadan siyasətçilər Azərbaycanı vətəndaş qarşıdurmasının astanasına gətirib çıxarmışdılar, müstəqilliyimizin əldən getməsi, ölkənin parçalanması təhlükəsi yaranmışdı. Belə ağır vəziyyətdə xalq öz böyük oğlu Heydər Əliyevi Azərbaycana rəhbərliyə dəvət etdi. Xalqının səsinə səs verən və xalqına arxalanan Heydər Əliyev özünəməxsus müdrikliklə xaosun qarşısını aldı, Azərbaycanı ahəngdar inkişaf relslərinin üstünə çıxartdı.
        Buna görə də Heydər Əliyevin adı tarixə digər böyük xidmətləri ilə yanaşı, ilk növbədə müstəqil Azərbaycanın qurucusu kimi daxil olmuşdur. Onun rəhbərliyi altında keçən illər respublikamız üçün sabitliyin möhkəmlənməsi, iqtisadi çiçəklənmə, nüfuzlu beynəlxalq təşkilatlarla, dünya dövlətləri ilə sıx əməkdaşlıq qurulması, əhalinin rifah halının yaxşılaşması illəri olmuşdur.
        Ümummilli lider Heydər Əliyev üçün ən böyük ağrı xalqın, Vətəninin ağrısı idi. Məmləkətin ayağına dəyən daş onun qəlbinə dəyirdi. Bu sözləri yazarkən 1990-cı ilin qanlı 20 Yanvar faciəsi yada düşür. Azərbaycanın üstünə qoşun yeridiləndə, günahsız soydaşlarımız qətlə yetiriləndə Heydər Əliyey xalqımıza qarşı törədilən bu ağır cinayətə sakit yanaşa bilmədi. O, təqiblərə, özünə və ailəsinə yönələn təhlükələrə məhəl qoymadan respublikamızın Moskvadakı daimi nümayəndəliyinə gələrək ittifaq rəhbərliyinin vəhşi hərəkətlərinə qəti etirazını bildirdi. Həmin dövrdə qapalı həyat tərzi keçirməyə məcbur edilən insan üçün belə bir addımı atmaq sözün əsl mənasında qəhrəmanlığa bərabər idi.
        Bəli, Heydər Əliyevin böyüklüyü ilk növbədə onun milliliyində, mənsub olduğu xalqa, adət-ənənələrə bağlılığında, vətənpərvərliyində idi. O, varlığı, duyğuları və yanğıları ilə sözün müstəqim mənasında əsl azərbaycanlı idi. Heydər Əliyevin həyatsevərliliyinin, bitib-tükənməyən həvəsinin təməlində ana Vətən, doğma Azərbaycan dayanırdı. Bu böyük insan köklərə möhkəm bağlı olduğuna görə güclü, qüdrətli idi. Böyük öndər bütün həyatı və fəaliyyəti boyu xalqını özünə arxa sanmış və özü də xalqa dayaq durmuşdur. Dillər əzbəri olan «Xalq-Heydər - Heydər-xalq» deyimi də məhz bu qırılmaz bağlılığın dəqiq ifadəsidir. Şair Nəsib Qaramanlı yazır:
  Bu Vətənə xidmətində,
Bu millətə hörmətində,
Bu dövlətin qüdrətində
Yaşayır Heydər babamız!
Əməli zəfər babamız!"
"        İnsanlıq mürəkkəb, ağır və uzun inkişaf yolu keçmişdir. Heyvanlar aləmi ilə onun qarşılıqlı münasibətləri mürəkkəb inkişaf etmişdir. Bu yolda insanlar vəhşi heyvanları əhliləşdirməyi bacarmaqla, əzəmətli uğurlar əldə etmiş, özlərinə etibarlı dostlar və sadiq köməkçilər tapmışlar. Heyvanların sayəsində, insanlar təbiətin hazır məhsullarını istifadə edə bildilər və onları özləri əldə etdilər.
        İnsanın əhlilləşdirdiyi birinci heyvan it oldu.
        Böyük rus alimi Pavlovun ifadəsilə desək, itin insanlıq tarixində, həyatında rolu və əhəmiyyəti ondan ibarətdir ki, «adamlardan insan çıxardı». Əvvəldə it insanları vəhşi heyvanlardan qorudu. Sonra ov ovlamaqda kömək etdi, ov uğurlu oldu, insan ətlə təmin olundu. Məhz elə bu dövrdə, çoxlu sayda heyvan buynuz və sümüklərindən düzəldilmiş məmulatlar meydana gəlmişdir. insan ov edərkən, heç də həmişə vəhşi heyvanları öldürmürdü, bəzən onları tuturdu və əldə edilmiş qəniməti ehtiyat üçün saxlamağa cəhd edirdi. Ancaq onu itsiz əldə edə bilməz və qoruyub saxlaya bilməzdi. Beləcə, it əslində hansısa dərəcədə heyvandarlığın əsasını qoyanlardan biri oldu. Beləliklə, insan əkinçiliyə heyvandarlıqdan keçdi. Əsrlər, minillər ötdü. İnsanlıq, bəşəriyyət böyüdü, inkişaf etdi, ağıllandı. insanın yanında isə onun ən sadiq dostu, ən birinci köməkçisi və ən etibarlı bələdçisi it gedirdi. Lap əvvəllər itlər gözətçilik edir, sürüləri otarır, sərhədləri qoruyurdu. Sonralar itlər qəzaya uğramış təyyarənin axtarılmasında, zəlzələ dağıntılarında, uçqunlarda uğurla istifadə edildi. Kosmonavat-it kosmosa yol açdı. Pavlov itin sayəsində refleks təlimini yaratdı. İtlər haqqında poemalar, nağıllar, povestlər, hətta romanlar yazılmış, tədqiqatlar aparılmışdır. Elə bir yazar yoxdur ki, itə heç olmasa bir neçə səhifə həsr etməsin. Onların xidmətinin yüksək qiymətləndirilməsidir ki, hətta itlərə heykəl belə qoyulur. Belə hesab edilir ki, itə ilk heykəl bizim eradan əvvəl IV əsrdə Korinf şəhərində qoyulmuşdur. Düşmən gizlincə yaxınlaşarkən, başının üstünü alarkən şəhərin qarnizonunu oyatdığına görə Soetr ləqəbli itin sadiqliyinə rəmz olaraq onun heykəli qoyulmuşdur. Düşmən geri oturdularaq məğlub edilmiş, Soetr isə ömürlük heykəlinin qoyulmasını və üzərində «Korinfin müdafiəçisi və xilasedicisi» yazılmış gümüş xaltanı mükafat almışdır.
        Misirdə ümumiyyətlə, it müqəddəs sayılmışdır. Qədimdən bəri insanlar heyvanlara qarşı, hətta onların sağlamlığına və həyatına təhlükə yaradan yırtıcılara qarşı belə böyük məhəbbətlə davranmışlar.
        Heyvanlarla ünsiyyət təkcə insanlar üçün gözəl deyil, həm də böyük tərbiyəvi əhəmiyyətə malikdir. Canlı təbiətə, heyvanlara məhəbbətdən insan xarakterinin ədalətlilik, şərəf, kişilik, vətənpərvərlik və insanlara qarşı böyükürəklilik münasibəti kimi əlamətləri yaranır, doğulur. Heyvanlara sevgi öz-özünə keçmir, adətən o, uşaqlıqda meydana gəlir, doğulur. Tez-tez doğru olaraq yazırlar ki, heyvanlara qəddarlıq və insafsızlıq, eqoizm və kobudluq yaradır. Heyvanlara qarşı düşünərək ünsiyyət nəinki insan şəxsiyyətini, mənəvi keyfiyyətlərini zənginləşdirir, hətta ağlın güclü inkişafına xidmət edir.
        Heyvanlar bizim həyatımızın daimi bələdçisidir - yol yoldaşıdır. Biz onlarla hər addımda rastlaşırıq.
        Heyvanlar bitkilər, su, hava, torpaq - yer kimi təbiətin bir hissəsidir. Buna görə də yer üzündən hər hansı heyvan növünün yoxa çıxması, yəni onun kökünün kəsilməsi hansısa ayrı müstəqil bir təbiət həlqəsinin sıradan çıxması, onun özündə əlaqənin və tarazlığının pozulması deməkdir. Heyvanat aləmi bir milyon yarımdan çox heyvanı özündə birləşdirir. Elə bir heyvan və ya heyvan qrupu yoxdur ki, insanı öz məqsədi üçün uyğunlaşdırsın və istifadə etsin."
"        İnsanın həyatı heyvanlar və bitkilər aləmilə sıx bağlıdır. Bu bağlılığın kökləri qədim keçmişdən qaynaqlanır. Insan bu dünyanın bir parçası olmasına baxmayaraq, daim öz təsərrüfatında heyvanlar saxlamış və ya meşələrdə onları ovlamışdır. Beləliklə insan vəhşi heyvanları, qoyunları, öküz və s. heyvanları əhliləşdirir və onlardan faydalanırdı. ilk olaraq it əhliləşdirilir və o, insan üçün etibarlı dosta çevrilir.
        Uzun əsrlər boyu insan, yeni əmək alətləri yaratmış, təbiətə nüfuz etmək üçün yeni vasitələrə əl atmış, maşın və robotlardan istifadə etmişdir. Amma insanın təbiətlə əlaqəsi dəyişməz olaraq qalmışdır.
        Bu əlaqə heyvanlar üçün heç də həmişə xoş nəticələnməyib. İnsanın dağıdıcı fəaliyyəti nəticəsində bir çox heyvanlar yoxa çıxmağa başlayıb. Əgər vaxtılı-vaxtında, bəşər bu heyvanları qorumasa, təəssüf ki, bəzi növ heyvanlar yer üzündən silinəcəklər. Onların məhvi, onsuz da bizim vicdanımıza yazılacaq.
        Dünyadakı bütün heyvanlar bizim nəvaziş və qayğımıza ehtiyac duyurlar. Nadir heyvanların qorunmasında zooparkların önəmli rolu var. Məhz onların sayəsində zebr, maral və s. heyvanlar sağ qalmışlar və biz, bu gözəl heyvanlarla tanış olmaq imkanı əldə etmişik.
        Vətən təkcə sənin doğulub, boya-başa çatdığın yer deyil, eyni zamanda nəfəs aldığın hava, içdiyin sudur. Əgər meşələr qırılarsa ölkəmiz zəngin, xalqımız xoşbəxt və sağlam ola bilməz.
        Azərbaycanda təbiətin qorunması üzrə xüsusi dövlət proqramı hazırlanmışdır.
        Azərbaycan Respublikasında 1959-1980-ci illərdə təbiətin qorunması haqqında qanunvericiliyə lazımi düzəlişlər olunmuşdur. 1989-cu ildə bizim vətənimizdə yaşayan heyvanların «Qırmızı kitab»ı yaradılmışdır. Ora ceyran, leopard, dağ keçisi və bir çox digər heyvan növləri daxil edilmişdir.
        Təbiətin qorunması təkcə dövlətin deyil, həmçinin bizim də ictimai borcumuz olmalıdır.
        Bir nəzər salın: balıqlara təmiz su, heyvanlar üçün yaşamağa meşə, quşlar üçün təmiz hava və s. lazımdır. Heyvanları qorumaq bizim hər birimizin ictimai borcudur. Təbiətin qayğısını çəkməklə, biz Vətənimizin qayğısını çəkmiş oluruq."
"        İllər bir göz qırpımında keçərək, biz məktəbdə təhsilimizi başa vururuq. Qarşımıza çox önəmli bir sual çıxır. Hansı peşəni seçməli? Seçdiyimiz peşə, bizim gələcəkdə həyatımızda bacarığımıza və maraqlarımıza uyğun gəlməli və biz bu peşədən daim həzz almalıyıq.
        Dünyada minlərcə peşə və sənət mövcuddur. Bu müxtəliflikdə nəçi olmaq böyük bir sınaq və imtahandır. Hansını seçməli? Nəçi olmalı? Həqiqətən çox məsuliyyətli bir məsələdir. Bu məsələni, özüm üçün və hələ uşaqlıq illərindən seçmişəm. Mən həkim olmaq istəyirəm.
        Qədim və humanist peşə olan həkimlik insanların səhhətinin qorunmasına, xəstəliklərin qarşısının alınmasına yönəlib. Insanların ayrılmaz dostu olan bu peşə sahibləri daim bəşərin keşiyində dayanmışlar.
        Hipokrat və İbn-Sinanın fəaliyyətləri bu sahənin inkişafına ciddi təkan vermişdir. Onların etdiyi dərin tibbi təcrübələr və nail olduqları kəşflər tibb elminin inkişafında əvəzolunmaz töhfələr vermişdir. Müasir zamanda tibb elmi daha sürətlə inkişaf edir.
        Orqanların dəyişdirilməsi haqqında uğurlu əməliyyatlar haqqında daima eşidirik. Bu əməliyyatlar minlərlə insanın həyatını xilas edir.
        Tanınmış həkim-cərrah S.Fyodorov minlərlə insanın görmə qabiliyyətini bərpa etmişdir. Elizarov, Kasyanov, Cavadzadənin məharətləri bütün dünyaya bəllidir.
        Həkim peşəsi olduqca məsuliyyətli və çətindir. Bu qədim sənəti seçən insan daim fövqəladə vəziyyətlərə hazır olmalı və insanlara yardım etmək hissindən həzz almalıdır. Əlbəttə ki, bu geniş ruhiyyə və insanlığa dərin məhəbbət tələb edir. Həyat üçün məsuliyyət daşımağa hazır olmaq lazımdır. Mənin ən böyük arzularımdan biri, həkim sənətinə yiyələnmək, onun sirlərini bilmək və doğma respublikamızın səhiyyəsinə öz töhfəmi verməkdir."
"        Bu sözləri bir mənalı olaraq dahi şəxsiyyət, əfsanəvi insan olan Ümummilli liderimiz Heydər Əlirza oğlu Əliyev haqqında işlətmək olar.
        Heydər Əliyev - Azərbaycan müstəqilliyinin tarixi yaradıcısıdır. O, neçə ömürlər bəs edən bir ömür yaşamışdır. Qarşılaşdığı bütün dramatik şəraitlərdən, çıxılmaz və ağır anlardan o, yalnız qalib kimi çıxmışdır.
        Heydər Əliyev totalitarizm labirintlərindən Azərbaycanı məharətlə və salamat çıxarmış, SSRİ dağıldıqdan sonra isə Azərbaycanın siyasi liderinin təcrübəsindən bir daha yararlandı.
        O, nəinki ölkədə stabilliyi bərqərar etdi, həmçinin, Azərbaycanı dünya arenasında sayılıb-seçilən ölkələr içərisinə çıxardı.
        Heydər Əliyev 10 may 1923-cü ildə Naxçıvan şəhərində fəhlə ailəsində anadan olmuşdur. 1944-cü ildən orqan sistemlərində işə qəbul olunmuşdur. Sonra Azərbaycan Respublikasının Dövlət Təhlükəsizlik Komitəsinin rəhbəri, Azərbaycan Respublikası Kommunist partiyasının Mərkəzi Komitəsinin birinci katibi, SSRİ Nazirlər kabinetinin sədrinin birinci müavini vəzifəsinə qədər yüksəlmişdir. 1993-cü ilin oktyabr ayında müstəqil Azərbaycanın sayca üçüncü prezidenti seçilmişdir.
        Həqiqətən bu, Azərbaycan tarixinin böyük bir dövrüdür. Avtoritet, müdrik və uğurlu siyasətçi olan Heydər Əliyev 34 il məmləkətimizə rəhbərlik etmişdir.
        Heydər Əliyev çox zəhmətkeş bir şəxs idi. Onun iş günü 11-12 saat davam edirdi. O, gözəl natiq idi və heç bir çətinlik çəkmədən, qabaqcadan hazırlaşmadan hər hansı mövzu barəsində saatlarla danışa bilərdi. Heydər Əliyev qeyri-adi dözümə və polad əsəblərə malik idi. 1985-1987-ci illər onun üçün ağır illər idi. Hakimiyyətə yiyələnmiş Mixail Qorbaçov Heydər Əliyevi sevmirdi və onu işdən uzaqlaşdırmaq üçün səhv axtarırdı. Bu ağır şəraitdə Heydər Əliyev dəqiqliklə öz işini yerinə yetirir və öz siyasi rəqiblərinə heç bir imkan yaratmırdı ki, onda hər hansı səhv tutsunlar.
        İkinci dəfə hakimiyyətə yiyələndikdən sonra o, Azərbaycanın müstəqilliyi üçün bir çox işlər gördü. Vətəndaş müharibəsinə sürüklənmiş ölkəni xilas edən Heydər Əliyev məmləkətə tarixi perspektiv bəxş etdi. Çəkdiyi bu zəhmətlərə görə, yəqin ki, onun ardıcılları onun ölkə siyasətində yerini Türkiyədə prezident olmuş Atatürklə, Fransada general Şarl de Qolla, Amerikada Ruzveltlə müqayisə edəcəklər.
        1993-cü ildə ölkədə siyasi böhran yarandığı vaxt, ölkəni bu vəziyyətdən çıxarmaq məsuliyyətini öz üzərinə alan bir şəxs tapılmadı. Bu ağır işin öhdəsindən yalnız və yalnız Heydər Əliyev gələ bilərdi və gəldi də. Məhz buna görə də, Heydər Əliyevi XX əsrin ikinci yarısında yaşamış, dünyanın ən böyük siyasi xadimlərindən saymaq olar."
"        Bu sözləri bir mənalı olaraq dahi şəxsiyyət, əfsanəvi insan olan Ümummilli liderimiz Heydər Əlirza oğlu Əliyev haqqında işlətmək olar.
        Heydər Əliyev - Azərbaycan müstəqilliyinin tarixi yaradıcısıdır. O, neçə ömürlər bəs edən bir ömür yaşamışdır. Qarşılaşdığı bütün dramatik şəraitlərdən, çıxılmaz və ağır anlardan o, yalnız qalib kimi çıxmışdır.
        Heydər Əliyev totalitarizm labirintlərindən Azərbaycanı məharətlə və salamat çıxarmış, SSRİ dağıldıqdan sonra isə Azərbaycanın siyasi liderinin təcrübəsindən bir daha yararlandı.
        O, nəinki ölkədə stabilliyi bərqərar etdi, həmçinin, Azərbaycanı dünya arenasında sayılıb-seçilən ölkələr içərisinə çıxardı.
        Heydər Əliyev 10 may 1923-cü ildə Naxçıvan şəhərində fəhlə ailəsində anadan olmuşdur. 1944-cü ildən orqan sistemlərində işə qəbul olunmuşdur. Sonra Azərbaycan Respublikasının Dövlət Təhlükəsizlik Komitəsinin rəhbəri, Azərbaycan Respublikası Kommunist partiyasının Mərkəzi Komitəsinin birinci katibi, SSRİ Nazirlər kabinetinin sədrinin birinci müavini vəzifəsinə qədər yüksəlmişdir. 1993-cü ilin oktyabr ayında müstəqil Azərbaycanın sayca üçüncü prezidenti seçilmişdir.
        Həqiqətən bu, Azərbaycan tarixinin böyük bir dövrüdür. Avtoritet, müdrik və uğurlu siyasətçi olan Heydər Əliyev 34 il məmləkətimizə rəhbərlik etmişdir.
        Heydər Əliyev çox zəhmətkeş bir şəxs idi. Onun iş günü 11-12 saat davam edirdi. O, gözəl natiq idi və heç bir çətinlik çəkmədən, qabaqcadan hazırlaşmadan hər hansı mövzu barəsində saatlarla danışa bilərdi. Heydər Əliyev qeyri-adi dözümə və polad əsəblərə malik idi. 1985-1987-ci illər onun üçün ağır illər idi. Hakimiyyətə yiyələnmiş Mixail Qorbaçov Heydər Əliyevi sevmirdi və onu işdən uzaqlaşdırmaq üçün səhv axtarırdı. Bu ağır şəraitdə Heydər Əliyev dəqiqliklə öz işini yerinə yetirir və öz siyasi rəqiblərinə heç bir imkan yaratmırdı ki, onda hər hansı səhv tutsunlar.
        İkinci dəfə hakimiyyətə yiyələndikdən sonra o, Azərbaycanın müstəqilliyi üçün bir çox işlər gördü. Vətəndaş müharibəsinə sürüklənmiş ölkəni xilas edən Heydər Əliyev məmləkətə tarixi perspektiv bəxş etdi. Çəkdiyi bu zəhmətlərə görə, yəqin ki, onun ardıcılları onun ölkə siyasətində yerini Türkiyədə prezident olmuş Atatürklə, Fransada general Şarl de Qolla, Amerikada Ruzveltlə müqayisə edəcəklər.
        1993-cü ildə ölkədə siyasi böhran yarandığı vaxt, ölkəni bu vəziyyətdən çıxarmaq məsuliyyətini öz üzərinə alan bir şəxs tapılmadı. Bu ağır işin öhdəsindən yalnız və yalnız Heydər Əliyev gələ bilərdi və gəldi də. Məhz buna görə də, Heydər Əliyevi XX əsrin ikinci yarısında yaşamış, dünyanın ən böyük siyasi xadimlərindən saymaq olar."
"        Xalqa, Vətənə qəlbi, canı ilə bağlı olan, yaşadığı həyat boyu xeyirxah işlər görən, vətənpərvər, qayğıkeş şəxslər hər zaman insanlara, əsasən də gənc və yeniyetmələrə gözəl nümunə olmuşlar. Biz hər bir zaman belə insanlarla fəxr edib, onlarla öyünmüşük. Cəmiyyətimizdə, ətrafımızda belə insanlar çoxdur, lakin mən fürsət düşmüşkən yaxın keçmişimizə müraciət etmək istərdim. Bu şəxs-bütün ömrü doğma ana dilinin saflığı, Azərbaycanın bütövlüyü, azadlığı uğrunda mübarizə aparan, millətini bütün millətlər içində azad, firavan görmək istəyən odlu-alovlu şair Xəlil Rzadır. O, millətinə böyük türk xalqına dərin sevgi və ehtiramının ifadəsi kimi rəmzi olaraq ulutürk təxəllüsünü seçmişdir.
        Xəlil Rzaya oxşamaq istərdim. Niyə? Çünki belə odlu-alovlu, vətənpərvər insanı Uca Yaradan çox nadir hallarda bəxş edər. Bu da XX əsrin Azərbaycan xalqına bəxş etdiyi alovlu şair Xəlil Rzadır.
        Xəlil Rza simasında Azərbaycan dərdi, bütün bəlaları özündə birləşdirən bir ümman, bir dərya görərsən. Vətənin dərdini öz dərdi bilən alovlu şair ömrünün sonunadək Azərbaycan uğrunda söz silahı ilə vuruşmuşdur.
        Şair 7 ildən sonra dünyaya gələn ilk oğlunun doğum günü münasibəti ilə yazdığı şeirində övlad sevgisi ilə yanaşı, vətənə olan sonsuz məhəbbətini, onun müqəddəsliyini belə ifadə edir. Şeir «Oğlum Təbrizə» adlanır.
  Sən oğul, sən igid, sən ər oğlu ər,
İftixarla daşı sən öz adını.
Məğribə, məşriqə, cahana göstər,
Adında gizlənmiş istedadını.
          Şair sanki öncədən duyurdu övladında olan o gizli istedadı. Bu istedad oğlu Təbrizdə olan qəhrəmanlıq, şəhidlik zirvəsi idi.
        Xəlil Rza illərlə övlad gözlədi, Yaradan ona bir övlad bəxş etdi. Vətənpərvər şair ikiyə bölünmüş Azərbaycanın o tayda qəribsəyən qədim şəhərimiz Təbrizi oğluna ad seçdi.              Xəlil Rza bu adla təsəlli taparaq qələmini silaha çevirdi. Vahid Azərbaycan uğrunda, millətimizi illər boyu əsarətdə saxlayan dilimizə, dinimizə qarşı amansız olan Sovet imperiyasına, fars şovinizminə qarşı qələmi ilə alovlu şeirləri ilə döyüşdü, mübarizə apardı, qələbə çaldı.
        Vətənin bir parçası, ayrılmaz hissəsi olan Qarabağımızın dərdi onun sinəsində bir ata, alovlu şair kimi dərin yaralar açdı. Bu yaralardan biri oğlu Təbrizin şəhid olması idi. Şair şəhid oğlu ilə, bütün Azərbaycan şəhidləri ilə fəxr edirdi.
        1990-cı ildə Sovet Imperiyasının azğın qoşunları Bakını tar-mar etdiyi bir zamanda, minlərlə şəhidlər verdiyimiz anlarda Xəlil Rza meydanlarda, doğma millətinin arasında idi.
        Xəlil Rza sevgi və ehtiramı Azərbaycanın müstəqilliyi uğrunda Sovet imperiyasına, onun qaniçən «liderlərinə» qarşı kəskin, alovlu çıxışlarından yaranır. Hayqıran şair azadlığı bu cür istəyirdi:
  Azadlığı istəmirəm zərrə-zərrə, qram-qram,
Qolumdakı zəncirləri qram-qram, qram-qram.
Azadlığı istəmirəm bir həb kimi,
Istərəm bir səma kimi, günəş kimi, cahan kimi.

        Azadlığı günəş kimi, cahan kimi istəyən alovlu şair özü mənfur imperiya və onun şərəfsiz məmurları tərəfindən azadlıqdan məhrum oldu. Lakin Xəlil Rzanın işıqlı, müstəqil Azərbaycan ideyaları həqiqətə çevrildi."
"        Hər birimiz həyatımızı öz düşündüyümüz kimi yaşayırıq. Çox zaman biz qazana biləcəyimiz uğurları görə bilməyib öz işimizin içində vurnuxuruq. Həyatda bütün maneələri aşmaq və arzu etdiyimiz uğurları qazanmaq üçün fikirlərimizi lazım olan istiqamətdə yönəltməliyik.
        Həyatda müvəffəqiyyət qazanmaq üçün ilk növbədə həqiqəti dərk etməli və nədən ötrü çalışdığımızı bilməliyik.
        Baş verənləri, ətrafımızı düzgün dərk edə bilsək daha xoşbəxt yaşayarıq.
        Anadangəlmə fərqli xüsusiyyətlərlə doğularkan insan digərlərinə nisbətən daha sürətlə uğurlar əldə edə bilər. Çünki o daha qabaqcıl, daha real düşünür. Buna görə də yüksək nəticə əldə edir.
        Lakin adi insan kimliyindən asılı olmayaraq müvəffəqiyyətə bir az gec çatar. Bunun üçün o daha çox çalışmalı, bir çox mərhələlərdən keçməlidir.
        Məqsədə çatmaq üçün nəyi və necə etməyi düzgün bilmək lazımdır. Düzgün fikirlər bizə uğur qazandıracaqdır. Atalar sözündə deyildiyi kimi «Fikir işin yarısıdır.»
        Bəzən insan xəyal qurur, sanki özünü yenidən kəşf edir və bu xəyallarını gerçəkləşdirmək üçün əzmlə çalışır, daim əngəllərlə mübarizə aparır ki, məqsədinə çatsın.
        Uğur qazanmaq üçün vaxtdan səmərəli istifadə etmək, insanlarla səmərəli münasibət qurmaq, ömrünü hədər keçirməmək lazımdır.
        Məncə uğur qazanmağın yollarından biri də odur ki, hər günün sonunda insan özü-özünə hesabat versin. Mən bu gün nə etmişəm. Hansı nailiyyətlər əldə etmişəm."
"«Bakıda olan kəsdə, bu ecazkar və çox gözəl şəhərə qarşı məhəbbət yaranır. Onun təkraredilməz ətirinə - dənizin, küləyin, neftin və duzun iyinə həmişəlik vurulur».
Boris Qorbatov
          Bizim şəhər sülh şəraitində parlaq bir həyat sürürdü. Səhərlər insanlar rahatcasına öz işlərinə gedirdilər. Axşamlar isə şəhər başqa şəklə düşərək bayram əhvali-ruhiyyəsi alırdı: müxtəlif rəngli neon lampaları yanır, insanlar kinoya, teatra və dənizkənarı parka gedirdi. İnsanlar deyib-gülüb, şənlənirdilər və onları gələcəkdə nələr gözlədiyini bilmirdilər.
        Beləliklə, mən Şəhidlər xiyabanındakı əbədi məşəlin qarşısında dayanmışam. Bakı küləyi altında məşəl daha çox alovlanaraq əzəmətli sürətdə yanır. Bura müqəddəs məkan olan Şəhidlər xiyabanının girişidir. 1990-cı ildə Azərbaycan Respublikasının günahsız vətəndaşları sovet ordusu tərəfindən şəhid edilmişdir. Həmçinin, Şəhidlər xiyabanında Qarabağda şəhid olan yüzlərlə əsgərin məzarı var.
        O gecə sovet ordusu bir neçə saat ərzində 170-ə yaxın Azərbaycan vətəndaşını qanına qəltan etdi. Onların arasında qocalar, uşaqlar və qadınlar var idi. Güllələr və tankların tırtılı onları sülh şəraitindəki adi bir gündə yaxaladı. On üç yaşlı qız öz mənzilində olanda naqafıl gülləyə tuş gəlmiş, marşrut üzrə işləyən sürücü öz maşınında qətlə yetirilmiş, öz xidməti borcunu yerinə yetirən «təcili yardım» həkimi xəstə üstünə tələsdiyi vaxt güllələnmişdir.
        Həlak olan bu şəhidlərin misalını mən təsadüfən çəkmədim. Pəncərədəki uşaq xüsusi təyinatlı qoşunun üzlərini görə bilərdi və sonra isə məhkəmədə şahid qismində çıxış edə bilərdi. Marşrut sürücüsü daha çox insanı hadisə yerindən uzaqlaşdıra bilərdi. «Təcili yardım» həkimi daha çox yaralını ölümdən xilas edə bilərdi. Onların bəxti onda gətirmədi ki, məhz onlar o saat orada olmuşdular. Onların yerində bizim hər birimiz ola bilərdik - o gün Bakını zəbt edən qoşunların nifrəti çox böyük idi. Şəhid olanlar Bakı şəhərinin silahsız və müdafiəsiz insanları idi. Onlar şəhid oldular və xalq onları son mənzilə, dünyada misli az görünən əzəmətlə yola saldı.
        Bakının müxtəlif nöqtələrində, həmçinin ölkənin hər bir rayonunda şəhidlərin xatirəsinə həsr olunmuş çoxlu sayda abidələr ucaldılmışdır. Lakin ən böyük və əzəmətli abidəni xalq öz qəlbində və xatirələrində ucaltmışdır. Çünki, həyatda ən qiymətli olan şeyi - canlarını Vətən yolunda fəda etmiş şəhidlərin xatirəsi xalqın yaddaşından heç vaxt silinməyəcəkdir. Həmin bu və digər xalq qəhrəmanlarının hesabına Vətən və millət yaşamaqdadır."
"        Özünün lirik şeirlərinin birində A.S.Puşkin belə soruşurdu:

Əbəs nemət, təsadüf nemət
Həyat, sən niyə mənə verilmisən?

        Beləcə, şair öz həyatının mənasını dərk etmək istəyirdi. Həyat ona qəribə və müəmmalı görsənirdi. Bu gün biz qətiyyətlə bildiririk ki, dahi Puşkinin həyatının mənasını, poeziya, nəsr, dramaturgiya və epistolyar janrlarda təkraredilməz surətlərin yaradılması təşkil edirdi. Az təsadüf olunsa da, bu belədir - insanın öz zamanında özünə aid bəlli olmayan müəmma, sonrakı uzaq nəsillər üçün o, tamamilə aydın bir şeyə çevrilir.
        Həyatın mənası haqqında sual hər bir insanın həyatında gec və ya tez yaranmaqdadır və bu sualın yaranma səbəbi elə də əhəmiyyətli deyil. Mühüm odur ki, bu sualı insan necə cavablandıracaq.
        Həyatın mənası haqqında insanlar hələ qədim zamanlardan düşünürmüşlər. O zamandan etibarən bu suala o qədər anlamlar verilmişdir ki, onların hamısını yazmaq mümkün deyil. «Həyatın mənası Allaha ibadət etməkdir», - inanclı insanlar bu sualı belə cavablandırırlar. Antik dövrün mütəfəkkirləri isə: «Həyatın mənası cəmiyyətə xidmətdir», - deyirdilər. Yaxın keçmişdə bizim kommunist rəhbərlərimiz: «Həyatın mənası ictimai-faydalı əməkdədir», - fikrini izhar edirdilər. Görəsən, bu fikirlər səhvdirmi? Əlbəttə ki, yox. Bu fıkirlərin hamısında ayrı-ayrılıqda həqiqət var. Həyatın mənası haqqında sualı bəşər qarşısında duran ən mühüm məsələlərdən biri saymaq olar.
        Mənim fikrimə görə, həyat insana bu dünyada yerinə yetirilməli şeyləri icra etmək üçün verilib. Ev tikmək, ağac əkmək, uşaqları böyütmək - insan üçün icrası lazım olan minimum əməllərdir. Bu fıkrin müdrikliyi ondan ibarətdir ki, sadalanan hər bir əməl, sanki insanı davam etdirir, onun gələcəyinin inikasını salır. Həqiqətən, ev və ya bina, insandan sonra onun izini daşıyan bir əməl kimi qalır: orada yaşayırlar, şadlıq edirlər və s. Ağac insan dünyasını dəyişdikdən sonra da insanlara xeyir verməkdə davam edəcək: istilərdə sərin, küləklərdə dayaq və s. övlad isə gələcəkdə yaşayaraq yaradır, vətənini qoruyur və insanların qayğısını çəkir və s. Elə Allaha ibadət etməyin əsas hissəsini də bu işlər təşkil edir. Yəni ibadətin mahiyyəti tək zəruri olan əyilib-durmaq deyil, əsl vətəndaş olaraq vətənə xidmət etməkdir.
        Müəyyən bir vaxt keçdikdən sonra gələcək nəsil öz-özünə sual verəcək: «Mən niyə yaşayıram? Mənə həyat niyə verilmişdir?». Hərə bu sualı özünə uyğun cavablandıracaq. Çox güman ki, bunun böyük bir hikməti var."
"        Bu gün səhərdən lopa-lopa qar yağmağa başladı. Bu günə kimi göydən sərt dənə-dənə qar yağırdı, hava soyuq və narahat idi. Bu gün isə quşbaşı qar yağdı. O, yaraşıqlı və ürəkaçandır, dərhal həyətin eyiblərini qarla örtərək şən əhvali-ruhiyyə yaratdı. Şaxtalı havada, qar dənəcikləri sanki fikirli halda aşağı enir. Ağaclar qarın qarşısına öz qol-budaqları ilə çıxırlar, bir xeyli yığdıqdan sonra ağır surətdə budaqlarını yerə sallayırlar.
        Bizim məhəllənin ətrafındakı həyətlər çox ciddi və əzəmətli forma aldılar, qış elə bil ki, məhəllələri bir ağ geyimə bürüdü, hətta binanın girişlərini və pəncərələrini də belə yaddan çıxartmadı. Qar yağdığından gecə daha işıqlı və parlaq görsənirdi.
        Küçənin girişindəki fənərlər incimiş və bəsirətsiz bir halda durmuşlar, qar onların gözlərini tutmuşdur. Qonşu binadan bir rotveller bayıra cumaraq dayandı və çaşmış halda sağa-sola baxdı, həyəti gəzişməyə başladı. Həmin an, itin yiyəsi həyətə çıxdı və dayanaraq qara baxaraq dedi:
        - Salam sənə olsun, ey qar!"
"        Bizim hamımızın həyata gəlməyimizin, bilavasitə səbəbkarı valideynlərimizdir. Valideynlər övladı müxtəlif səbəblərdən dünyaya gətirmək istəyir: bəziləri bunda öz qocalıqlarında dayaq və qayğı yeri, bəziləri isə həyatlarının məqsədini görürlər.
        Antuan de Sent-Ekzuperi yazırdı: «Belə bir möhkəm qayda var: səhər durdun, əl-üzünü yudun, özünü sahmana saldın, - elə həmən öz planetini də sahmana sal». Mənə elə gəlir ki, o, tamamilə haqlı idi. Bizlərdən hər birimiz gərək ilk olaraq təhsil alsın və hər hansı sənətə yiyələnsin, sonra isə başqaları üçün, bizim dünya üçün bir şey etməyə cəhd etsin. Lakin, heç olmasa nəsə bir şey etmək olar ki, insanlara sevinc gətirsin və onları bir balaca səadətli etsin. Bəs necə? Bu, bizim hər birimizdən asılıdır.
        Mən müəllim olmaq istərdim. Həyatımın hazırkı mərhələsində bu mənim məqsədimi təşkil edir. Uşaqlara nələrisə tədris etmək, həyat yolunda lazım ola biləcək insani xüsusiyyətləri onlarda cilvələndirmək çox gözəl bir işdir. Çünki, uşaqlar bizim millətin və dövlətin gələcəyidir. Nəsillər arasında əlaqə kəsildikdə həmin cəmiyyət tənəzzülə uğrayır.
        Mən əlimdən gələn hər bir şey edirəm ki, insanlar bir balaca mərhəmətli və bir-birinə qarşı dözümlü olsunlar.
        Bircə həyatın məqsədini dərk etmək lazımdır. O, hər birimizdə fərqlidir. Əsas odur ki, insan sevimli bir işlə məşğul olsun və öz işində professional olaraq əməlləri ilə ətrafdakı insanlara sevinc bəxş etsin."
"        Orta məktəbin yuxarı siniflərində oxuyanda adamı belə bir sual düşündürür. Hansı sənəti seçməli? Hansı peşənin ardınca getməli? Bu çox məsuliyyətli bir seçimdir. Insan həyatda elə sənət, elə peşə seçməlidir ki, həm özünün bu peşəyə sevgisi, məhəbbəti olsun, həm də bu sənət və peşə ilə xalqına, cəmiyyətə xeyir verə bilsin. Doğrudur, sənətlər, peşələr arasında seçki qoymaq, «bu yaxşıdır», «bu pisdir» - deyib onları ayırmaq olmaz. Cəmiyyətə faydalı əməklə bağlı bütün sənət və peşələr şərəflidir. Sənətin pisi olmaz, sənətkarın pisi ola bilər. Lakin hər kəs bacardığı işdən yapışmalı, gücü çata biləcək sənətin, peşənin ardınca getməlidir. Yoxsa bir də görürsən ki, dərslərini yaxşı oxumayan bir uşaq gələcəkdə hüquqşünas və ya şərqşünas olmaq istəyir. Doğrudur, bu, heç də pis arzu deyil. Amma bu arzuya düşən adam gərək gecəsini gündüzünə qatsın, əlindən kitab düşməsin. Yoxsa təkcə arzu etməklə iş düzəlmir. Arzuya çatmaq üçün əziyyət çəkmək, hər cür zəhmətə qatlaşmaq, ən əsası isə yaxşı oxumaq lazımdır.
        Mən də özümə peşə seçmişəm. Ola bilər ki, bu peşəni seçməyim bəzilərinə bir qədər qəribə görünsün. Amma dənizçilik peşəsi mənim daha çox xoşuma gəlir. Dənizçilər hər yerdə olur, hər yeri gəzir, çox maraqlıdır. Lakin məni bu peşəyə cəlb edən onun yalnız maraqlı olması deyil, dənizçilərin cəsur və qorxmaz insan olmalarıdır.
        Mən dənizçilərin həyatından bəhs edən çoxlu kitab oxumuş, xeyli kinofilmə tamaşa etmişəm. Artıq bilirəm ki, dənizçilər çox igid, cəsur və qorxmaz olurlar. Onlar dəhşətli tufanlara, fırtınalara qalib gəlməyi bacarır, heç bir çətinlikdən qorxmurlar. Müharibə həyatından bəhs edən bəzi kinofilmlərdə dənizçilərin göstərdiyi şücaətlər adamı lap heyran qoyur.             Dənizçilərin gözəl və vüqarlı geyimləri, çox sağlam və gümrah bədənləıi olur. Küçədə dənizçi geyimində adamları görəndə onlara həsədlə baxır, onları dünyanın bəxtəvəri hesab edirəm. Mən böyüyəndə mütləq dənizçi olacağam, lentli papaq geyinəcəyəm. Mavi okeanlardan keçib müxtəlif ölkələrlə tanış olacaq, Xəzərimin doğma sularında üzəcəyəm. Son olaraq ürəyimdən keçən arzumu şeiriə ifadə etmək istəyirəm:

Dənizçi olmağı istəyirəm mən,
Bu arzu uşaqkən girib qəlbimə.
istəyirəm dənizləri fəth edib,
Xeyir verim torpağıma, elimə."
"        Dünyanın ən qədim və mədəni xalqlarından olan Azərbaycan xalqı, özünün tarixi, maddi-mədəni abidələri, zəngin ədəbiyyatı, incəsənəti və musiqi mədəniyyəti ilə həmişə fəxr etdiyi kimi, onun tarixini yaradan şəxsiyyətlərlə, vətənin azadlığı naminə canını fəda edən oğul və qızlarımızla da haqlı olaraq öyünmüşdür. Xalqımız Vətənini yadelli düşmənlərdən qoruyan, ağıllı tədbirləri ilə xalqına düzgün yol göstərən Varaz oğlu Cavanşirlə, Uzun Həsənlə, Şah İsmayıl Xətayi ilə, doğma Vətəni uğrunda canından keçən, ölümün gözünə dik baxan Babəklə, əfsanəyə çevrilən Koroğlu ilə və daha neçə-neçə igid qəhrəmanları ilə həmişə fəxr etmiş, onları əbədi xatirə kimi qəlbində yaşatmışdır.
        Qəhrəmanlar heç vaxt unudulmur. Xalqımız ana Vətənin azadlığı, doğma diyarın istiqlalı, müqəddəs torpağın şərəfi, qeyrəti, namusu yolunda canını qurban verənləri həmişə qəlbində yaşadır, onları şərəf və qeyrət simvolu kimi xatırlayır, gənc nəslə nümunə kimi təqdim edir.

Ədalət deyənin əyilməz dizi,
Sizdəndir ellərin söhbəti, sözü,
Doğma Azərbaycan unutmaz sizi,
Siz torpaqın uğrunda ölənlərsiniz...

        Son dövrlərin Qarabağ savaşı göstərdi ki, Azərbaycan, doğrudan da, qəhrəmanlar diyarı, igidlər və cəsurlar məskənidir. Xalqımızın igid oğulları, mərd qızları heç vaxt Vətəni darda qoymamış, lazım gələndə doğma odocaq, müqəddəs Vətən torpağı uğrunda canlarından da keçmişlər. Mən bu yazımda belə qəhrəmanlardan biri haqqında danışmaq istəyirəm.
        Müslümov Valeh Əlirza oğlu - Lerik şəhərində anadan olmuşdur. Qarabağ savaşı başlayanda Valehin 23 yaşı var idi. Qəlbi arzularla, həyat eşqi ilə çırpınırdı. Lakin qanı vətənpərvərlik hissi ilə coşan həssas qəlbli Valeh Vətənin dar gününə biganə qala bilməzdi. Vətən eşqi onu Qarabağın harayına çatdırdı. Gənc oğlanın fəhlə kimi vaxtilə qurub-yaradan əlləri erməni yaraqlılarına qan uddurmağa başladı. El arasında deyirlər ki, ilanı güllələmək çətin deyil, çünki nişan alanda o, özü güllə qabağına gəlir. Valeh də erməni ilanlarını belə sehrləmişdi, heç biri onun gülləsindən yayına bilmirdi. Vuruşmalarda Valeh həmişə ən çətin sahələrə tələsər, ən məsul mövqelərdə görünərdi.
        Çətin vuruşmaların birində Valeh özü kimi onlarca gəncin həyatını xilas etdi, lakin bu dəfə öz canını qoruya bilmədi. Ürəyi Vətən hərarəti ilə döyünən gənc gözlərini əbədi yumdu. Valeh öz ölümü ilə şəhidlik zirvəsinə ucaldı, ölməzliyə qovuşdu. Belə qəhrəmanlar heç vaxt unudulmur, qədirbilən xalqımızın qəlbində əbədi yaşayırlar."
"        Azərbaycanın istiqlalı uğrunda mübarizəni həyatının məqsədi seçən və ömrünün sonunadək bu məqsəd uğrunda çarpışan böyük sənətkar Xəlil Rza Ulutürkün yaradıcılığını qısa şəkildə xarakterizə etsək, belə deyə bilərik: onun poeziyası şair-vətəndaş vəhdətindən yaranan poeziyadır. Bu poeziyada vətəndaş harayı və təəssübkeşliyi yüksək sənətkarlıqla öz poetik ifadəsini tapmışdır. Şairin «Mənim dilim» şeiri buna misaldır.
        X.Rza «Mənim dilim» şeirini sovet hakimiyyəti illərində qələmə almışdır. Bu da təsadüfi deyildir. Həmin illərdə keçmiş ittifaqın bütün ərazisində, o cümlədən də Azərbaycanda milli dillərə ögey münasibət bəslənilir, onlar sıxışdırılırdı. Milli ruhlu şair olan X.Rza, təbii ki, belə vəziyyətlə barışa bilməzdi və o, dövrün qadağalarına məhəl qoymayaraq doğma dilini vəsf edən «Mənim dilim» şeirini qələmə almışdır. Əsərdə şairin ana dili ilə bağlı düşüncələri öz əksini tapıb. Şeirin lirik qəhrəmanı şairin özüdür. O, xalqımızın təəssübkeş, milli dəyərlərə bağlı ziyalılarının ümumiləşdirilmiş obrazı kimi qəbul olunur.
        Şeirin əvvəlində rəmzi məna daşıyan səhnə təsvir edilir. Ana yüyrüyü yelləyərək öz körpəsinə layla deyir. Adətən, körpə ana laylasının sədaları altında rahatlanaraq yuxuya gedir. Şairin haqqında bəhs etdiyi körpə isə ana laylasını eşidəndə yuxulamır. Şair buna fəlsəfi yanaşır.
  Bayaq ana südü əmib,
İndi ana ruhu əmir.

        Bu misralardan hasil olan məna belədir: ana südü körpənin fizioloji yaşaması, böyüməsi üçün lazımdır. Yüyürükdə eşitdiyi layla ilə körpəyə keçən ana ruhu isə onun özünüdərki üçün gərəkdir. Şirin ana dilində söylənilən layla ilə verilən bu ruh insanın qanına keçir və heç vaxt onun canından çıxmır. Şairin lirik qəhrəmanı illər ötüb yaşa dolandan sonra bu həqiqəti dərk edərək qürurla deyir:
  Anladım ki, ana dilim
Ürəyimdən çıxmaz mənim,
Doğransam da dilim-dilim.

        Şeirin sonrakı misralarını oxuduqda şairin ana ruhuna bərabər tutduğu doğma dilinə sədaqətinin, hədsiz bağlılığının səbəbi aydınlaşır. Lirik qəhrəmanın sinəsindəkilər adi sözlər deyil. O bu sözlərdə babaların nəfəsini, «Çənlibeldə at oynadıb, şimşəklərlə qoşa gedən igidlərin nərəsini» hiss edir. Bu dildə «yüz abidə, min abidə» yazılıb, «xilafəti parçalayan Babəkin qəzəbi» səslənib. Bu dildə yurdun təbiətinin rənglərini, gözəlliyini - Göygölün təmizliyini, Qoşqarın vüqarını duyursan. Şair oxucuya «Qərbə, Şərqə işıq saçan» Füzulini, «hər sətrini yüz hədəfə tuş etdiyi» Sabiri xatırladır.
        Şairin şanlı keçmişimizin səhifələrini vərəqləməsi, görkəmli söz ustadlarının adlarını çəkməsi təsadüfi deyildir. Bununla o, bir tərəfdən oxucuya qürur hissi aşılayır, digər tərəfdən də, müasir nəsli zəngin tariximizin, ədəbiyyatımızın salnaməsi yazılan bir dili dünya durduqca yaşatmağa çağırır.
        Əsərdə müəllif ana dili və Vətən kəlmələrini yanaşı işlədir. Dilin taleyini elə Vətənin taleyi sanan şair yazır:
  Sağdır, dilim, demək sağdır milyard yaşlı məmləkətim.

        Buna görə də şair oxucuya üz tutaraq öz ana dilini qala bilməyə və bu qalanı düşmənlərdən, yad təsirlərdən qorumağa çağırır. Şair doğma dilinə xor baxanlara, onu sevməyənlərə qəzəbini də gizlətmir. O, belələrinə yurd havasını haram sanır, «İtsin mənim gözümdən qoy ilim-ilim» deyib onlara açıq nifrətini dilə gətirir.
        Xəlil Rzanın ustalıqla və özünəməxsus çılğınlıqla qələmə aldığı «Mənim dilim» şeirinin son misralarının da çox sanballı məna yükü vardır. Tarixin gərdişi üzündən xalqımız ikiyə bölünmüş Vətən dərdi yaşayır. Bu dərddən qəlbi sızlayan şair ana dilini o sahili bu sahillə birləşdirən polad körpüyə, qılınca, Günəşə bənzədir. Əlbəttə, burada şair daha zərif təşbehlər də işlədə bilərdi. Ancaq o bunu qəsdən etməmişdir. Şair ana dilini polad körpüyə, qılınca, Günəşə bənzətməklə əslində onun möhkəmliyini, əbədiyaşarlığını və əzəmətini nəzərə çarpdırmışdır."
"        Azərbaycan ədəbiyyatında dərin iz qoyan sənətkarlardan biri də Xaqani Şirvanidir. X.Şirvani ədəbiyyat tariximizə ilk poema yazan şair kimi daxil olmuşdur.
        XII əsrdə yaşayıb-yaratmış böyük şair öz şeirlərində tərbiyə məsələlərinə ciddi diqqət yetirmiş, elmi, biliyi, yüksək qiymətləndirmişdir. Şairin həyat təcrübəsi, müşahidələri əsasında gəldiyi nəticə belədir: İnsan yalnız elm, bilik öyrənməklə, ağıllı adamların nəsihətlərinə qulaq asmaqla dünyanın sirlərini öyrənə bilər.
        Bu cəhətdən şairin «Gənclərə nəsihət» şeiri də səciyyəvidir. Şeir bütün zamanlarda aktual olan tərbiyə mövzusundadır. Gənclərin həyat təcrübəsi azdır. Onların təsir altına düşmək ehtimalı böyükdür. Buna görə də onları erkən yaşlarından həyatda düzgün mövqe tutmağa istiqamətləndirmək gərəkdir. «Gənclərə nəsihət» şeirini bütövlükdə bərkdən-boşdan çıxmış, müdriklik zirvəsinə yüksəlmiş bir insanın hələ həyat yollarında ilk addımlarını atan, təcrübəsi az olan gənclərə öyüd-nəsihəti kimi də qiymətləndirmək mümkündür.
        Şeirdə Xaqani Şirvani insandakı müsbət və mənfi keyfiyyətləri üz-üzə qoyur, gəncə xitab edərək onu rəzil əməllərdən uzaq olmağa, fəzil keyfiyyətlərə yiyələnməyə çağırır. Şair şeirin elə ilk bəndindəcə fitnəni «əlləri dərdə salan» bəd əməl kimi qiymətləndirir və gəncə fıtnə törətməkdən uzaq olmağı məsləhət görür. Müəllif bu fikri davam etdirərək yazır.
  Cana məlhəmsə də vəfa, etibar,
Fitnəkarlıq edər onu tar-mar.

        Xaqani Şirvaninin yüksək qiymətləndirdiyi müsbət keyfiyyətlərdən biri də vəfadır. Şair vəfa mənzilini ən yaxşı mənzil hesab edərək gənci vəfa küçəsində ev tutmağa səsləyir, hər kəsə bivəfa olmamağı nəsihət edir. Şairin qənaətinə görə, dostluq edən kəs dostluğu yüksək qiymətləndirməli, dostunun yolunda dünya malından belə keçəcəyi, çətinliklərə dözməyi bacarmalıdır. Şeirdə oxuyuruq:
  Qırsa bir budağı dost hirslənərək,
O, cənnət ağacı olsa da, əl çək.

        Şair insanda həmçinin, mehribanlıq və nəvaziş, mərdlik, hünər kimi keyfiyyətləri də yüksək qiymətləndirir. Aqil adamlar isə ən yüksək hörmətə layiqdirlər. Şair sual edir:
  Dünyada aqil tək bir ustad varmı?
O, bir qul yanında şagird olarmı?

        Şeirin sonunda şair nəsihətlərini tamamlayır. Burada o, pis adamlan kor əqrəblə, lal, kar ilanla müqayisə edərək gəncləri belələrindən uzaq olmağa çağırır."
"        26 fevral 1992-ci il. Quşbaşı qar yağan sərt qış gecəsi. O gecə dəhşət yaşadı Xocalı. Elə bir dəhşət ki, hələ yer üzü belə müsibət, belə vəhşilik görməmişdi. Evlərə-eşiklərə od vuruldu, torpaq qana qərq edildi o gecə. Düşmən rəhm diləyən qocaya, xəstəyə, qadına aman vermədi. Uşaqlar valideynlərinin gözləri qarşısında xüsusi qəddarlıqla qətlə yetirildilər. Xocalının neçə-neçə qeyrətli oğulu erməni dığalarının qəbirləri üstündə qurbanlıq kəsildilər. Qız-gəlinlər əsir alındılar. Aramsız güllə yağışından qurtulub ayağıyalın, başıaçıq halda meşələrə, dağlara üz tutanların çoxusu yolda dondu, qar uçqunlarına düşdü. O gecə hara gedəcəyini, kimdən imdad diləyəcəyini bilməyən uşaqların doğmalarının meyitləri arasında çaşbaş halda vurnuxmalarını, ətrafda nə baş verdiyindən xəbərsiz körpənin gözlərini həyata əbədilik yummuş ananın buz kimi soyuq döşlərini əmməsini göz önünə gətirin...
        Həmin gecə Xocalı sakinlərinin üzləşdikləri müsibətlərin hansı birini deyəsən, hansı birini yazasan? Qələm acizdir bu vəhşilikləri təsvir etməkdə. Şəhərin 800-dən artıq sakininin həyatına son qoyuldu bir gecənin içində. 6 ailə tamam məhv edildi, 1277 nəfər əsir götürüldü, yüzlərcə soydaşımız bu və ya digər dərəcədə bədən xəsarəti aldı. Tarixin hələ indiyədək şahidi olmadığı bu müsibəti ancaq insanlığını, mərhəmət hissini itirən vəhşi ermənilər törədə bilərdilər. Onlar Xankəndində qərar tutmuş keçmiş sovet ordusuna məxsus hərbi hissələrin, ələlxüsus da 366-cı alayın iştirakı ilə dinc insanların üstünə hücum çəkdilər və əslində soyqınm törədərək bir şəhəri yer üzündən tamam sildilər. Ermənilərin Xocalıda törətdikləri vəhşilikləri heç nə ilə müqayisə etmək mümkün deyil. Onlar öz bədnam hərəkətləri ilə tarixdən tanıdığımız ən qəddar hökmdarların zülmkarlığını belə kölgədə qoydular. Bu vəhşiliklər həmişə, hər yerdə özlərini «məzlum, yazıq, türklərin təqiblərinə məruz qalan bir xalq» kimi təqdim edən ermənilərin xislətini, iç üzünü açıb bütün dünyaya göstərdi.
        Ölkəmizin paytaxtı Bakıda Xocaiı soyqırımı qurbanlarının xatirəsinə bir abidə ucalır. Abidə rəmzi məna daşıyır. Burada arzuları gözündə qalan balasını başı üstünə qaldıran ananın fəryadı təsvir olunub. Bu Vətən rəmzi olan ananın öz övladlarına - bizim hamımıza ünvanlanan harayıdır. Ana Vətən narahatdır. Xocalı soyqırımının qisası hələ alınmayıb. Tökülən nahaq qanlar, işğal altında qalan torpaqlarımız, şəhidlərin narahat ruhu intiqam tələb edir. Şair Zəlimxan Yaqub yazır:
  Töküldülər üstünə quduz kimi, ac kimi,
Şumladılar yer kimi, qırdılar ağac kimi,
Dağıtdılar çöllərə əsir, yalavac kimi,
Səni qaldırammasam başım üstə tac kimi,
Tarixin yaddaşında çətin qalsın,
Ucalım, Xocalım, ay Xocalım.

        Bəli, Xocalı faciəsi bizim hər birimizin qan yaddaşına yazılmalıdır! Həm də təkcə Xocalı faciəsi yox. Ermənilər, xalqımıza qarşı bəd əməllərini tarix boyu təkrarlamışlar. Onların ötən əsrin 1918-1920, 1937-1940, 1948- 1953-cü illərində Bakıda, Şamaxıda, Zəngəzurda törətdikləri kütləvi qırğınlar buna misaldır. Biz tariximizin bu qara səhifələrini heç vaxt yaddan çıxarmamalıyıq. Bilməliyik ki, gözəl Vətənimizə göz dikən. xalqımızın qanına susayan əbədi düşmənimiz var və biz torpağımızı yağmalamağa fürsət gözləyən qarı düşmənin gələcək fitnə-fəsadlarının qarşısını almağa həmişə hazır olmalıyıq. Biz Xocalını, digər itkilərimizi başımız üzərinə qaldırıb elliklə düşmənin üstünə getməliyik. Bu bizim zəfər yürüşümüz olmalıdır!"
"        Həmyaşıdımla hal-əhval, şəxsi duyğularımızı ifadə edən fikirlərimi bölüşdükdən sonra ona vətənim haqqında bunlan yazardım:
        Vətənimin ərazisi 86,6 min kv km-dir. Əhalimiz 9 mln.artıqdır. Respublikamızın tərkibinə bir muxtar qurum- Naxçıvan Muxtar Respublikası, 65 rayon, 69 şəhər rayonu, 130 şəhər tipli qəsəbə və 4354 kənd, yaşayış məntəqəsi daxildir.
        Dövlət dilimiz Azərbaycan dilidir. Əhalinin 95%-dən çoxu bu dildə danışır. ölkəmizin paytaxtı Bakı şəhəridir. Əhalisi 2 mln.-dan çoxdur. Milli pul vahidi manatdır. Dinimiz islam dinidir. Ölkəmizdə məscidlərlə yanaşı provaslav-rus, provaslav-gürcü, yəhudi, erməni-qriqoriyan, malakan, katolik, protestant, həmçinin dini icmalar vardır.
        1988-ci ildən Ermənistan tərəfindən başlanmış ərazi iddiaları və hərbi təcavüz nəticəsində Azərbaycanın ərazisinin təqribən 20%-i Ermənistan tərəfindən işğal olundu. Ərazi iddiaları və hərbi təcavüz nəticəsində əhali qaçqın və məcburi köçkün vəziyyətindədir.
        Əziz dost! Mən sənə ecazkar bir diyardan - Azərbaycandan, onun təkrarsız təbiətindən, çoxəsrlik mədəniyyətindən, tarixindən söhbət açmaq istəyirəm. Bu diyarın qədim sakinlərindən, onun həyatından, adətənənələrindən danışmaq istəyirəm. Vətənimizin kəşməkəşli dünənindən, bugünkü irəliləyişindən, qayğı və problemlərindən, sabahkı planlarından xəbər vermək istəyirəm.
        Azərbaycan coğrafi addır. Bir tərəfdən bu adı odla əlaqələndirmiş, digər tərəfdən qədim zamanlarda türk soyu ilə bağlamışlar. Yəni türk dillərində «azər» - ər kişi, «ər oğlu» anlamındadır.
        Azərbaycan yeraltı, yerüstü sərvətiylə - pambığı, çayı, canlara məlhəm olan meyvələri-üzümü, ənciri ilə məşhurdur. Vətənim dünyaya nefti «qara qızıl»ı ilə tanınıb.
        Azərbaycan qədim mədəniyyəti ilə tanınır. «Kitabi-Dədə Qorqud», «Oğuznamə», «Koroğlu» və bir çox epik abidələrlə dünya mədəniyyəti içərisində xüsusi yer tutur. Bu bərəkətli, səxavətli ana torpaq, bir çox mütəffəkirlərin, alim və fılosofların, şair və yazıçıların, rəssamların və memarların, musiqiçilərin beşiyi olmuşdur.
        Azərbaycan torpağı bəşəriyyətə Nizami Gəncəvi, Xaqani Şirvani, Bəhmənyar, Nəsimi, Füzuli, Nəsrəddin Tusi, Şah Ismayıl Xətayi, Molla Pənah Vaqif, A.Bakıxanov, M.F. Axundzadə, M.Ə.Sabir, C.Məmmədquluzadə, Hüseyn Cavid, Səməd Vurğun, Əliağa Vahid, Xəlil Rza, Rəsul Rza kimi dahilər bəxş etmişdir.
        Doğma diyarımın al-əlvan təbiəti Səttar Bəhlulzadə, Tahir Salahov, Toğrul Nərimanbəyov, Mikayıl Abdullayev kimi fırça ustalarının boyakarlıq lövhələrində öz əksini tapmışdır.
        Xalq musiqimiz, muğamlarımız Üzeyir Hacıbəyov, Müslüm Maqomayev, Qara Qarayev, Fikrət Əmirov, Niyazi, Arif Məlikov kimi görkəmli bəstəkarlar yetişdirmişdir. Bu torpaq Rəşid Behbudov, Bülbül kimi sehrli, ecazkar səsə malik müğənnilərə ilham vermişdir.
        Bu diyar bütün rəngləri, boyaları, tarixin bütün nişanələrini özündə təcəssüm etdirən xalçaçı sənətkarlar yetişdirmişdir.
        Azərbaycanımın elm və maarifinin çoxəsrlik bir tarixi vardır. Bakı Dövlət Universiteti, Azərbaycan Elmlər Akademiyası bir çox ali təhsil ocaqları fəaliyyət göstərir. Bu gün respublika alimlərinin qarşısında Xəzərin dərinlikləri, kosmosun ənginlikləri, insan beyninin sirlərinin açılması kimi problemlərin fəthi durur.
        Ermənistanın Azərbaycana qarşı hərbi təcavüzünə və onun ağır nəticələrinə baxmayaraq ölkəmiz inkişaf edib güclənir.
        Azərbaycanın Prezidenti İlham Əliyev cənabları ölkəmizin bütün potensialını səfərbər edərək onun demokratik inkişaf yolunda böyük uğurlar əldə etməkdədir.
        Əziz dost, vətənimizin gözəlliyini, onun inkişafını, qonaqpərvər, mehriban xalqını - bir sözlə, qədim olan diyarı seyr etmək üçün Azərbaycana gəl!
        Hörmət, cənnət, gözəllik görmək istəyən Azərbaycana gəlsin!"
"        İllər, onilliklər keçir və yeni-yeni nəsillər yetişir, artıq 1941-1945-ci illərin dəhşətləri bizim üçün çox uzaq görsənir.
        Müharibənin ağrılı və acılı illəri elə bir ailə olmamışdır ki, ona təsir etməsin. Böyük Vətən müharibəsində 600 minə yaxın soydaşımız iştirak etmişdir. Onlardan yalnız yarısı öz evlərinə-eşiklərinə qayıda bilmişlər. Müharibədə iştirak edən həmvətənlərimiz böyük qəhrəmanlıqlar etmiş, Vətən yolunda canlarını fəda etmişlər. Azərbaycanlılar döyüş meydanında özlərinin qəhrəmanlıqları ilə heç unudulmayaraq şöhrətlə yadda qalmışlar.
        Eləcə də İsrafil Məmmədov, A.Ağayev və digər qəhrəmanların hamısı. Onlardan biri də zirehli tank qoşunlannın general-mayoru iki dəfə Sovet Ittifaqı qəhrəmanı Həzi Əhəd oğlu Aslanovdur.
        Həzi Aslanov 1910-cu ildə Azərbaycanın gözəl guşələrindən birində - Lənkəranda doğulmuşdur. Onun on üç yaşı olanda, atası vəfat edir. Tezliklə on üç yaşlı Həzi atasının işini davam etdirərək, onun işlədiyi kərpic zavoduna işləməyə gedir. ilyarımdan sonra isə onu, Bakıda hərbi hazırlıq məktəbi oxumağa istiqamətləndirirlər, sonra isə iki il müddətində Leninqradda kavaler məktəbində oxumağa göndərirlər. Məktəbi qurtaranda həqiqi hərbi xidmət illəri başlayır. 1939-cu ildə Həzi Aslanova növbəti, hərbi kapitan rütbəsi verilir, müharibə başlayanda isə artıq o, mayor rütbəsinə malik idi.
        Həzi Aslanov hər günü, hər saatı qəhrəmanlıqla dolu, çox ağır yol keçmişdir.
        Onun qvardiya polku onlarla şəhərin, o sıradan Rostov-Donun işğaldan azad edilməsində iştirak etmişdir.
        24 yanvar 1945-ci ildə Stalinqrad faciəsinin içindən, Kurskun «cəhənnəm» döyüşünü keçmiş, xalqımızın qəhrəman oğlu Həzi Aslanov naməlum şəraitdə həlak olmuşdur.
        Ölkəmizin paytaxtı Bakıda, bizim hamımız üçün müqəddəs olan Şəhidlər xiyabanında onun əzəmətli heykəli ucaldılmışdır. Bu abidə Azərbaycan xalqının qəhrəman oğlu, tank qoşunları general-mayoru, iki dəfə Sovet Ittifaqı qəhrəmanı Həzi Əhəd oğlu Aslanovun şərəfinə ucaldılmışdır. Həzi Aslanovun abidəsi Lənkəranda da ucaldılmışdır, həmçinin burada onun ev muzeyi vardır. Bundan başqa qəhrəmanın adına Bakıda zabitlər evi, metro, küçə, park, mədəniyyət evi və gəmi də vardır.
        Biz Vətən uğrunda canını qurban verənlərin işıqlı xatirəsi qarşısında baş əyirik."
"        Əsrlərdən bəri dünyada xeyir və şər mübarizə aparır. Uşaqlıqda bizə oxunan nağıllardan bizdə xeyirin həmişə qalib gələcəyinə inam var idi. Amma böyüdükdə reallığın tam fərqli olduğunu gördük və ədalətə olan güclü inam yavaş-yavaş sarsılmağa başlayır. Yazdığım bu inşada, mən, yaxşılıq və savab əməl etmiş yüzlərlə insanın adını çəkə bilərəm, bu hadisələrin timsalında xeyirin şərə qalib gəlməsini misal gətirə bilərəm. Lakin mən, digər bir mövzuya toxunmaq istəyirəm. Nəyə görə bəzən cəmiyyətdə şər xeyirə qalib gəlir? Nədir bunun sirri?
        Hələ uşaqlıq vaxtından biz tez-tez eşidirik «uşaqlar bizim gələcəyimizdir ». Amma son illərdə, valideynlər tərəfindən atılmış uşaqların sayı durmadan artır. Onlar evin sevgisindən, valideyn nəvazişindən məhrum olmuşlar. Hər bir mədəni ölkədə insanların maddi və mənəvi rifah səviyyəsini hesablayarkən, mütləq uşaq evlərində kimsəsiz uşaqların sayı və qocalar evində yaşayan kimsəsiz qocaların statistikası nəzərə alınır.
        Yadda saxlamaq lazımdır ki, ən gözəl şəraiti olan və nəvazişli müəllimlərdən ibarət olan uşaq evi, heç vaxt uşaq üçün ailə mühitini əvəz edə bilməz. Lakin, bu fakt bizim cəmiyyətdə vardır və biz bundan qaça bilmərik. Uşaq evində böyüyən uşaqlara xüsusi mərhəmət göstərilməli, onlara çox incə və dürüst rəftar edilməlidir. Belə ki, internatda müəyyən bir yaş dövrünə kimi qalan bu uşaqlar, natamam orta təhsil alan kimi, onlar həyatla təkbətək qalırlar. Bizə isə aydındır ki, hər insan daim ətrafdakıların qayğı və diqqətini hiss etməlidir ki, cəmiyyətdə yaşamaq, ictimai həyatın təlatümlərinə adaptasiya dövrünü rahat keçsin. Heç kim onlara yardım etmir. Ətraflarındakı qəddarlıq və biganəlik onları qapalı edir. Bu cür davranış onlarda yaxşılığa inamı öldürür, qəddarlığa qarşılıqlı cavab reaksiyası yaradır. Burada gənc artıq düşünür. «Əgər insanlar mənə qarşı qəddar və amansızlarsa, mən niyə onlara qarşı yaxşı olum?»
        İlbəil kimsəsiz uşaqların törətdikləri cinayətlərin sayı artır.
        Burada, həyata yenicə qədəm qoymuış bu gənclərin qarşısında cəmiyyətin vəzifəsi və borcu nədir. Əlbəttə ki, bu gənclərə mərhəmət, xeyirxahlıq və qayğı göstərmək lazımdır. Bizim cəmiyyətdə bu məsələyə ciddi fıkir verilməsindən, bu cür neqativ hallara rast gəlinir. Özlərinə qarşı mərhəmət və xeyirxahlıq görən bu gənclərdə xeyirə və ədalətə qarşı inam yaranır və onlarda təbii olaraq, yaxşı əməllərə meyil etmələri ilə nəticələnir.
        Xeyirxahlığın ilk addım olması, bizim gələcəyimiz olan uşaqların yaddaşına tam həkk olunmalıdır."
"        O, vahiməli və faciəli gündən bizi 15 il ayırır. 1992-ci ildə biz ya balaca idik və yaxud da hələ dünyada yox idik. Lakin o dəhşətli günlərin bəzi kadrları qorunub saxlanılmış və onlara baxdıqda insanın tükləri biz-biz olur.
        1992-ci ildə fevral ayının 25-dən 26-na keçən gecə erməni hərbi birləşmələri, o zaman Xankəndində dislokasiya edilmiş rusların 366-cı alayının köməyi ilə Xocalı şəhərini vandalcasına işğal etdilər.
        Fevralın 25-i şəhər güclü artilleriya atəşinə məruz qaldı. Aeroport və yaşayış evlərinin bir çoxu dağıdıldı. Şəhəri müdafiə edən əsgərlər bəzən hər ev uğrunda mübarizə aparırdılar. Yaraqlılar zirehli texnikanın köməyi ilə dinc əhalini gülləbaran edirdilər. Bəzilərini tək-tək, bəzilərini isə ailəliklə birgə güllələyirlər. Mərhum jurnalist Çingiz Mustafayevin Xocalı qırğınından sonra çəkdiyi kadrlarda uşaqlara edilən misilsiz cəlladlıqları görmək olur. Qulaqları, gözləri çıxarılmış, tükü ilə birlikdə soyulmuş baş dərisi görsənir. Bu insanların yeganə günahı o idi ki, onlar azərbaycanlı idilər.
        Həqiqətən də, Azərbaycan tarixinin ən qara səhifələrindən biri - Xocalı qırğınıdır. Deyirlər ki, zaman bütün dərdləri sağaldır. Illər keçir, lakin Xocalı qırğının acı yaraları sağalmır ki, sağalmır. Və sağalmayacaq da! Çünki hər hansı özünə hörmət edən millət, belə dəhşətli qırğını unutmamalıdır. Və tezliklə, bizim şanlı ordumuz Qarabağı, o cümlədən Xocalını mənfur erməni yaraqlılarından təmizləyib, vətənimizdə sülhu bərqərar edəcəkdir."
"        Artıq neçə illərdir Azərbaycan öz tarixinin ağır səhifələrini yaşayır. Azərbaycan xalqına qarşı elan olunmamış müharibə davam edir. Bizim sakit həyatımıza qəflətən soxulan müharibə, çoxlu dərd-sər və bəlalar gətirdi. Müharibəyə səbəb - ermənilər tərəfindən Azərbaycan ərazisinin bir hissəsinin işğalı olmuşdur. Qabaqcadan hazırlanmış mənfur planlar haqqında Azərbaycan xalqı tamamilə xəbərsiz idi. Yağı düşmən neçə illərdir ki, çirkin planlar çızmış, Qarabağı və ətraf rayonları ələ keçirmək üçün planlar qurmuşdur. Hər bir hiyləyə, yaltaqlığa əl atan ermənilər, xarici diasporların və daxili satqınların köməyi ilə, təəssüf ki, öz iyrənc planlarını həyata keçirə bildilər.
        Ermənistan ərazisindən azərbaycanlıları ilk dəfə 1988-ci ildə qovmağa başladılar. Yüzillərlə dədə-baba torpağında yaşayan soydaşlarımızı öz diyarlarından vəhşicəsinə qovdular. Aybaay qaçqın axını sürətlənirdi. Bəziləri qarlı dağları keçərkən həlak olmuşdular.
        Bu hadisələrdən çox keçməmiş, 1990-cı ildə qanlı Yanvar hadisəsi baş verdi. Və yenə də yüzlərlə şəhid, yaralı və əlillər verdi Vətənimiz. Gözəl Dağüstü parkın yuxarı hissəsi xalqın anım yeri olan Şəhidlər xiyabanına çevrildi.
        1992-ci iln 26 fevral tarixi Azərbaycan xalqının tarixinə qara səhifə kimi daxil oldu. Xocalının tarixini Böyük Vətən müharibəsi zamanı viran edilmiş Xatın kəndi ilə və ya Israil sionistləri tərəfindən Fələstində tamamilə yerləyeksan edilmiş Səbra və Şətilə düşərgələri ilə müqayisə etmək olar. Bu gün Azərbaycan şəhəri olan Xocalı yerlə-yeksan edilmişdir. Şəhərin sakinlərini tankdan, pulemyotdan və avtomatdan açılan atəşlərlə gülləbaran edilib qətlə yetirmişdilər. Ölənlərin sayı yüzlərlə idi.
        Hal-hazırda vətənimiz ağır günlərini yaşayır. Müharibə hələ sona yetməmiş və biz işğal olunan torpaqlarımızı hələ də qaytarmamışıq. Lakin müdrik və qəhrəman xalqımız çox səbirlidir və bu belə çox gedə bilməz.
        Bu illərdə vətənimizin keşiyində çoxlu qəhrəman və mübariz oğul və qızlarımız şəhid olmuşlar. Canlarını vətənin müdafiəsi uğrunda fəda edən şəhidlərin qanı hələ də yerdə qalmaqdadır. Lakin mən əminəm ki, çox keçməz, qara buludlar doğma diyarımızın üstündən çəkilər və biz düşmənlərimizi işğal olunan torpaqlarımızdan qovacağıq. Allah bizə bu işdə qüwət versin!"
"        Fevral ayının 26-sı, saatın əqrəbləri 17.00-1 göstərir. Bütün ölkə bir dəqiqəlıik sükutla Xocalı şəhidlərini yad edir. Evdə analar bütün işlərini və söhbətlərini dayandırır. Atalar isə işdə öz işlərini dayandırır, uşaqlar isə məhəllədə bütün oyunlarını bir dəqiqəlik təxirə salırlar. Məmləkətin bütün vətəndaşları bu ürək ağrılı dəqiqələri dərin hüznlə yad edir. Hər il fevral ayının 26-sı saat 17.00-da ölkə vətəndaşları bu dəqiqələri sükutla yad edir və gələcəkdə də, inşaallah, edəcəklər.
        O gün erməni faşistləri, balaca şəhərin əhalisinə vəhşicəsinə hücum edərək şəhəri viran etmişlər. 1992-ci il fevralın 25-dən 26-na keçən gecə erməni yaraqlıları Xankəndində yerləşən Rusiyanın 366-cı motoatıcı alayının köməyilə Xocalı şəhərini amansızcasına işğal etmişlər. Xocalı şəhəri Ağdamla Şuşa arasında yerləşən yolda yerləşir və Əsgəranla Xankəndi arasında mühüm obyektlərindən biri sayılırdı.
        Şəhərə hücum çəkən yaraqlılar artilleriyadan istifadə edərək şəhərin evlərini, ictimai-iaşə obyektlərini və aeroportunu dağıtmışlar. Rəhmsiz düşmən, o gün heç kimə rəhm etmirdi. Nə qocaya, nə cavana və nə də südəmər uşağa. Şəhərin əksər evlərinə od vurulmuşdur. Bəzilərinə, elə evin sakinlərini içəridə qıfıllayaraq od vurmuşlar. Şahidlərdən biri olan şəhər sakini deyir ki, neçə il keçməsinə baxmayaraq, o, insan cəsədinin yanmış qoxusunu unuda bilmir.
        Xocalı əhalisinin əksər hissəsi, o qanlı gecə qanlarına qəltan edilmiş, yalnız 1500 nəfər Ağdama gəlib çata bilmişdilər.
        Artıq neçə on illərdir ki, yer üzündə erməni vəhşiliyi və erməni vandallığı öz cinayətlərini davam etdirir. Onların cinayətlərini yalnız faşistlərin cinayətləri ilə müqayisə etmək olar. Xocalı şəhəri bizim millətimizin xatirəsində bir qara yara olaraq qalacaqdır. Qəlbləri damğalamış bu ağrının intiqamı hələ də alınmamışdır. Hər il Xocalı faciəsini yad edən millət, bir daha öz-özünə demək istəyir ki, «Ey millət, bir daha icazə vermə ki, amansız düşmən belə faciə törətsin!». Xocalı faciəsi bizim millətin tarixinin qara səhifəsi olaraq, millətin özünü dərk etməsində xüsusi rol oynayır. Allah Xocalı şəhidlərinə rəhmət eləsin."
"        Bu kiçik şəhər Ağdamla Şuşa arasındakı yolda yerləşir. Şəhərin əhalisi 7000 nəfər təşkil edirdi. 1992-ci ilin fevral ayının 26-da silahlanmış erməni yaraqlıları bu şəhəri Yer üzündən sildilər. Xocalı ilə əlaqə gecəkən kəsilmişdi. Düşmən şəhəri atəşə tutmağa başladı. Yanğınlar başladı. Saat səkkizə yaxın şəhər işğal olundu. Şəhərin əhalisi təşviş içində, tələsik müxtəlif istiqamətdə qaçmağa başladı.
        Çoxlu sayda şəhər əhalisi həlak oldu, qalanları isə dağlara qaçdılar. Beləcə, bu şəhər, elan olunmamış Qarabağ müharibəsinin qanlı səhifələrindən birinə çevrildi.
        Növbəti helikopter Xocalının ətrafından həlak olmuş sakinlərin cənazələrini gətirir. Cənazələri daşıyan əsgərlər qırmızı paltarlı qızcığazın meyitini yerdəkilərə ötürərək hönkür-hönkür ağlayırdılar. O, artıq əbədi olaraq yuxuya getmişdir. Cənazələrin arasında gənc ana və əlindəki körpənin meyitləri görsənir. Körpəni süngü ilə öldürmüşdülər. Bu dəhşətli səhnələri seyr etmək çox ağırdır. Artıq saçı ağarmış bir kişi için-için ağlayaraq belə deyir: «Bunlar, faşistlərdən də pisdirlər!». Bu səhnələrin şahidi olanların üzləri qəm və kədərdən qapqara qaralmışdı.
  Bu dərdə necə dözüm mən, ilahi?
Insanlıqdan kənardı, bu əlbət,
Gizlincə qəm çəkməkdən
Bezdim artıq mən,
Qoy, aşkarca nalə çəkim mən.

        Azərbaycan xalqı öz ərazisində təhqirə məruz qalmışdır. Şəhəri işğal edənlər heç kimə rəhm etmirdilər, nə uşağa, nə qocaya, nə cavana. Qaçaraq canını qurtarmaq istəyənləri isə pulemyot atəşi ilə güllələyir və ya tank altında əzirdilər. Bu cinayəti, yalnız faşistlərin azğınlığı ilə müqayisə etmək olar.
        Yer, göy və ətrafda hər şey anaların nalələrini səsləyərək Xocalı şəhidlərinə sızıldayaraq yas saxlayırdı. Heç, düşmənə bunu bağışlamaq olarmı?!
        Azərbaycan xalqı sülhsevər və qonaqpərvər xalqdır. Bu xalq heç vaxt başqasının malına və qanına göz dikməmiş, axırıncı tikəsi ilə bölüşməyə daim hazır olan bir xalqdır. Azərbaycan xalqı səbirli və ürəyigeniş bir millətdir. O, çox vaxt ona yetirilən xəsarət və əziyyətləri bağışlamışdır. Lakin bu dəhşətli hadisələri bağışlamaq olmaz!!!
        Xaincəsinə, mehriban qonşuluq həyatını pozan, llahi və insani qanunları pozan hər bir kəs qədimdən mövcud olan bir həqiqəti başa düşməlidir: «Qılıncla gələn, elə qılıncla da məhv edilər».
        Yaralı Xocalı hadisəsi, bizim millətin tarixinin ən qara səhifələrini təşkil edir. Uca Allahın köməyi ilə, bu qan yerdə qalmaz!"
"        Xoşbəxtlik nədir?-sualına hər bir şəxs müxtəlif cür cavab verər. Çünki həyatda ayrı-ayrı insanların baxış bucağı da müxtəlif olur, lakin hər bir insan xoşbəxt olmaq arzusu ilə yaşayır. Xoşbəxtlik məfhumu geniş və əhatəli bir məfhumdur. Onun konkret cavabı yoxdur. Bu anlayış nisbidir. Ayrı-ayrı insanlar xoşbəxtliyi fərqli şeylərdə görür. Birinə çoxlu pul, sərvət, digərinə təmiz, saf ailə sevgisi, bir başqasına ayrı dövlətdə yaşamaq, o birinə savadlı, təhsilli, dünyagörüşlü olub vətəninə, xalqına ürəkdən xidmət etmək və s.- budur, xoşbəxtlik.
        Xoşbəxtlik və ya xoşbəxt olmaq hər bir insana görə dəyişən bir faktdır. Bəzən bir anlığa insan özünü dünyanın ən xoşbəxti hiss edir. Bu müxtəlif məqamlarda baş verir. Məsələn, biri qəriblikdə yaşayan doğmalarına qovuşarkən, o biri orta məktəbi qurtararkən, birisi ali məktəbə qəbulda, başqa birisi övladı dünyaya gəldikdə. Gördüyümüz xoşbəxtliyin çalar və mənaları sonsuzdur. Bəzən insan evində oturub dincəlir, rahatlıq tapdığı an özünü xoşbəxt hesab edir.
        Xoşbəxt olmanın açarı bizim öz əlimizdədir. Ağlımızda, düşüncələrimizdədir. Hamımız xoşbəxt olmalıyıq, ən kiçik şeylərdən belə. İnsan o qədər ali, saf duyğularla yaşamalıdır ki, xoşbəxt bir insan gördüyümüzdə belə, xoşbəxt ola bilməliyik.
        Müdriklər deyir ki, hər bir insanın xoşbəxtliyinin açarı öz əlindədir.
        Xoşbəxtlik duyğusu insanın gözlərində təzahür oluna bilər.
        Bəzən insan illər uzunu arzuladığı bir şeyi əldə edir. Bax, o an insan özünü xoşbəxt hiss edər.
        Xoşbəxtlik nisbi olduğu kimi, keçici də olur. Belə ki, uzun illər özünü xoşbəxt sayan insanın həyatında ağır, hüzünlü hadisələr baş verir. Hər şey kimi hüzünlər də keçicidir. Gərək insan hər bir anında özü ilə rəftar etməyi bacarsın. Əgər insan yaşam eşqini itirmirsə, o, hüzünlərdən sonra da xoşbəxt olma şansını itirməmiş olur. Kədər və hüzünlərin ardından xoşbəxt günlərin bizi gözlədiyinə ümidimizi itirməməliyik.
        İnsan yaşadığı illər boyu xoşbəxtliyini axtarmali, onu əldə etməlidir. Belə ki, o, həyatının hər dövründə xoşbəxtliyini anlamalı, onu dərk etməlidir.
        Bəzən yaşlı bir insanla ünsiyyət qurduqda o insanın həyat eşqinin çox güclü olduğunu hiss edirsən. Ondan müsbət enerji alırsan. Duyursanki, həmin insan xoşbəxtdir. Belə insanlardan ibrət alıb, sən öz cavanlığınla fəxr edib, xoşbəxtliyini daha da gözəl yarada bilərsən.
        Xoşbəxtlik yaşadığımız bütün dövrlərdə mövcuddur. Onu biz əldə edib və ya əldən verə bilərik. Onu əldə saxlamaq üçün bütün qüvvəmizi səfərbər etməliyik. Xoşbəxt olmaq üçün hər şeyimizin tam olması lazım deyil. Xoşbəxtlik, səadət məfhumu eyni məfhumdur. Bir şeirdə deyildiyi kimi:

        Səadət hər kəsin öz əlindədir,
        İşində, gücündə, əməlindədir.

        Məncə, hamı eyni cür xoşbəxt ola bilməz. Hər kəsin öz açarı var və açmağın sirrini ancaq özü bilir.
        Hamıya o qapını açmaq qismət olsun."
"        Xoşbəxtlik nədir?-sualına hər bir şəxs müxtəlif cür cavab verər. Çünki həyatda ayrı-ayrı insanların baxış bucağı da müxtəlif olur, lakin hər bir insan xoşbəxt olmaq arzusu ilə yaşayır. Xoşbəxtlik məfhumu geniş və əhatəli bir məfhumdur. Onun konkret cavabı yoxdur. Bu anlayış nisbidir. Ayrı-ayrı insanlar xoşbəxtliyi fərqli şeylərdə görür. Birinə çoxlu pul, sərvət, digərinə təmiz, saf ailə sevgisi, bir başqasına ayrı dövlətdə yaşamaq, o birinə savadlı, təhsilli, dünyagörüşlü olub vətəninə, xalqına ürəkdən xidmət etmək və s.- budur, xoşbəxtlik.
        Xoşbəxtlik və ya xoşbəxt olmaq hər bir insana görə dəyişən bir faktdır. Bəzən bir anlığa insan özünü dünyanın ən xoşbəxti hiss edir. Bu müxtəlif məqamlarda baş verir. Məsələn, biri qəriblikdə yaşayan doğmalarına qovuşarkən, o biri orta məktəbi qurtararkən, birisi ali məktəbə qəbulda, başqa birisi övladı dünyaya gəldikdə. Gördüyümüz xoşbəxtliyin çalar və mənaları sonsuzdur. Bəzən insan evində oturub dincəlir, rahatlıq tapdığı an özünü xoşbəxt hesab edir.

        Xoşbəxt olmanın açarı bizim öz əlimizdədir. Ağlımızda, düşüncələrimizdədir. Hamımız xoşbəxt olmalıyıq, ən kiçik şeylərdən belə. İnsan o qədər ali, saf duyğularla yaşamalıdır ki, xoşbəxt bir insan gördüyümüzdə belə, xoşbəxt ola bilməliyik.
        Müdriklər deyir ki, hər bir insanın xoşbəxtliyinin açarı öz əlindədir.
        Xoşbəxtlik duyğusu insanın gözlərində təzahür oluna bilər.
        Bəzən insan illər uzunu arzuladığı bir şeyi əldə edir. Bax, o an insan özünü xoşbəxt hiss edər.
        Xoşbəxtlik nisbi olduğu kimi, keçici də olur. Belə ki, uzun illər özünü xoşbəxt sayan insanın həyatında ağır, hüzünlü hadisələr baş verir. Hər şey kimi hüzünlər də keçicidir. Gərək insan hər bir anında özü ilə rəftar etməyi bacarsın. Əgər insan yaşam eşqini itirmirsə, o, hüzünlərdən sonra da xoşbəxt olma şansını itirməmiş olur. Kədər və hüzünlərin ardından xoşbəxt günlərin bizi gözlədiyinə ümidimizi itirməməliyik.
        İnsan yaşadığı illər boyu xoşbəxtliyini axtarmali, onu əldə etməlidir. Belə ki, o, həyatının hər dövründə xoşbəxtliyini anlamalı, onu dərk etməlidir.
        Bəzən yaşlı bir insanla ünsiyyət qurduqda o insanın həyat eşqinin çox güclü olduğunu hiss edirsən. Ondan müsbət enerji alırsan. Duyursanki, həmin insan xoşbəxtdir. Belə insanlardan ibrət alıb, sən öz cavanlığınla fəxr edib, xoşbəxtliyini daha da gözəl yarada bilərsən.
        Xoşbəxtlik yaşadığımız bütün dövrlərdə mövcuddur. Onu biz əldə edib və ya əldən verə bilərik. Onu əldə saxlamaq üçün bütün qüvvəmizi səfərbər etməliyik. Xoşbəxt olmaq üçün hər şeyimizin tam olması lazım deyil. Xoşbəxtlik, səadət məfhumu eyni məfhumdur. Bir şeirdə deyildiyi kimi:

        Səadət hər kəsin öz əlindədir,
        İşində, gücündə, əməlindədir.

        Məncə, hamı eyni cür xoşbəxt ola bilməz. Hər kəsin öz açarı var və açmağın sirrini ancaq özü bilir.
        Hamıya o qapını açmaq qismət olsun."
"        Ən gözəl insani keyfiyyətlərdən biri də xeyirxahlıqdır. insan insanın dostu, yoldaşı və qardaşıdır. Xeyirxahlıq insanlar arasındakı münasibətlərdə təzahür edir, təmənnasız, heç bir əvəz ummadan edilən yaxşılıq kimi meydana çıxır.
        Hələ ən qədim yazılı abidəmiz olan «Avesta»da həyat xeyirlə şərin mübarizəsi şəklində verilir və bu mübarizənin gec-tez xeyirin qələbəsi ilə bitəcəyi göstərilir. Bu da onu göstərir ki, xeyirin şər üzərindəki qələbəsi bəşərin öz arzusu, öz amalıdır.
        Şair və yazıçılarımız da öz əsərlərində həmişə xeyirxahlığa geniş yer vermiş, xeyirin şər üzərindəki qələbəsini əks etdirmişlər. Bu cəhətdən dahi şairimiz Nizami Gəncəvinin «Xeyir və Şər» mənzum hekayəsi diqqəti daha çox cəlb edir. «Yeddi gözəl» poemasında Çin şahzadəsinin söylədiyi bu hekayətdə xeyirlə şərin mübarizəsi əks etdirilir. Əsərdə Xeyir, kürd və kürdün qızı xeyirxah qüvvələr, xeyirxahlığı təmsil edən surətlərdir. Şər isə burada pisliyi, mənfiliyi əks etdirir.
        Susuz səhrada Xeyir bir içim su üçün Şərə yalvarır, ona qiymətli ləl təklif edir. Lakin Şər öz adı kimi iş görərək nəinki Xeyirə su vermir, əksinə, gözlərini də çıxararaq onu tək-tənha qoyub gedir. Xeyiri bir kürd qızı xilas edir. Gözlərini isə qızın atası sağaldır. Xeyir bunların yanında qalaraq bir ailə kimi yaşayır. Kürd ona öz doğma övladı kimi münasibət göstərir, qızını da Xeyirə verərək bütün var-dövlətini onun sərəncamına verir. Xeyir, kürd və kürd qızı arasında olan münasibətlər təmənnasız olub, əsl xeyirxahlıq nümunələridir. Onların hər birinin xeyirxahlığı cavabsız qalmayıb, digəri tərəfindən yüksək qiymətləndirilir.
  Quyuya salsan da yaxşılığı, bil,
Yenə qayıdacaq, o itən deyil.

        Xeyirin yaxşı işləri bununla bitmir. O, öz ölkəsinə qayıdarkən adına uyğun hərəkət edərək xəstə şah qızını sağaldır, heç bir təmənna güdmür. Ona var-dövlət təklif edən şaha Xeyir belə söyləyir:
  Heç şeydə yox gözüm qoca dünyada,
Mənim verəcəyim dərman-dava da
Allah rizasına veriləcəkdir.

        Mənfur Şərin isə əsərdə aqibəti öz xasiyyətinə uyğun olur, onun xəyanət üzərində qurulan səadəti heçə dönür, puç olur.
        Hekayə şərin, zülmün uzun sürməyəcəyinə, xəyanətkar adamın gec-tez cəzaya çatacağına oxucunu inandırır. Insan səadətinə yüksək qiymət verən şair xoşbəxtliyin qədrini bilməyi, insanlara bir-birinə arxa, dayaq olmağı, həyatı gözəlliklər və dünya nemətlərindən birlikdə faydalanmağı tövsiyə edir.
        Hekayədə bir daha təsdiq olunur ki, xeyirxahlıq, yaxşılıq, düzlük, ədalət zərbələrə məruz qala bilər, əzilə bilər, lakin heç vaxt məhv edilə bilməz. Vicdanı pak, nəfsi təmiz olan insanlar heç vaxt xeyiri məhv etməyə qoymazlar. Bəşəriyyət həmişə insanlığa bəla kəsilmiş şərə qarşı mübarizə aparmalı, xeyirxahlığı, ədaləti yaşatmalı, şəri, zülmü məhv etməlidir."
"        Həyatda çox adamlar var ki, bütün ömrü boyu var-dövlət qazanmağa çalışır, özünü oda-közə vurub xəzinə toplayır, son qisməti isə beş-on metr ağ parça olur. öləndən sonra da tezliklə unudulur, heç kimin yadında qalmır. Var-dövlətini isə öz tərbiyə verdiyi uşaqlar dağıdır. Elə insanlar da var ki, nəinki var-dövlətini, lazım gələndə hətta, son qəpiyini də millət, xalq yolunda sərf etməkdən usanmır. Belələri əbədi xatirə kimi, gözəl insan kimi yaddaşlarda qalır, xatırlanırlar. Belə şəxslərin adları xalqın dilində həmişə hörmətlə çəkilir, onların qeyrəti gələcək nəsli qeyrətləndirir, onlar üçün tərbiyə məktəbi olur. Əslində nə mal, nə dövlət, nə şan, nə şöhrət insan nəfsini doydurub onu xoşbəxt edə bilməz. İnsanın xoşbəxtliyi onun həyatından sonra adının dillərdə hörmət və izzətlə çəkilməsindədir.
        Azərbaycan xalqının da xalqını canından artıq sevən, onun üçün varından, dövlətindən keçən qeyrətli oğulları çoxdur. Belə işıqlı şəxsiyyətlərdən biri xeyriyyəçi Hacı Zeynalabdin Tağıyevdir. O, ulu tanrının Azərbaycan xalqına bəxş etdiyi nadir simalardan biri, millətin bəzəyi, xalqının qeyrətli və təəssübkeş bir oğludur.
        Hacı Zeynalabdin Tağıyev 1838-ci ildə Bakıda anadan olmuşdur. Atası Tağı başmaqçılıq edib öz zəhməti ilə dolanır, oğluna da belə nəsihət edirdi: «Oğlum, zəhmətdən qorxma, çalış ki, axırda özgəyə möhtac olmayasan». Uşaqlıqdan zəhmətə alışan, həqiqi əməyin nə olduğunu bilən Hacı Zeynalabdin sonralar var-dövlət sahibi olub milyonlara sahib olsa da, heç özünün ilk dövrünü yaddan çıxarmamış, özünü xalqdan ayırmamışdır. Hacı Zeynalabdin, xüsusən, yetim və kimsəsizləri heç zaman yaddan çıxarmır, onlara bacardığı köməyi edirdi. O, xalqın savad və mədəniyyətdən geri qalmasının əsas səbəbini maarif və təhsilin olmamasında görür, elmə qadir olan kimsəsiz uşaqları öz xərcinə oxutdururdu. O, dörd məktəbi də öz himayəsinə götürmüşdü və oradakı təhsil xərcini özü ödəyirdi. Hacı Zeynalabdin 1895-ci ildə Mərdəkanda yeni üsulda sənət məktəbi təşkil etmişdi ki, bu da xalqa qiymətli bir bəxşiş idi. Onun sonralar açdığı məktəblərdən biri qızlar seminariyası olmuşdur ki, burada da müsəlman qızları oxuyub tərbiyə alırdılar.
        Hacı Zeynalabdin Tağıyevin tikdirdiyi gözəl arxitekturalı binalar indi də Bakının yaraşığıdır.
        Hacı Zeynalabdin Tağıyev xalqımızın fəxri, örnəyidir. Xalqımız heç vaxt onun və onun xidmətlərini unutmayacaq, əbədi xatirə kimi yaşadacaqdır.
        Mən arzu edirəm ki, indi də Azərbaycanın imkanlı şəxsləri Hacı Zeynalabdin Tağıyevdən ibrət götürərək xalqa xidmət etsinlər, onu çətinliklərdən qurtarsınlar. Xalqımız qədirbilən xalqdır və onların yaxşılığını heç vaxt əvəzsiz qoymaz."
"        Yaddaşsızlıq və genişqəlblilik həmişə Azərbaycan xalqını çətin vəziyyətlərə salmış, çörəyini yeyənlərin nankorluğu və namərdliyi ilə üz-üzə qoymuşdur. Əsrlərdən bəri erməni mənfurlarının başımıza açmadığı oyun qalmadı. 1905-ci ildə də qanlar töküldü. 1918-ci iidə də həmin dəhşətləri yaşadıq. 1988-ci il isə bizə bir daha sübut etdi ki, düşmən elə düşməndir. Dədəmiz Qorqudun dili ilə desək, «Qazı düşmən dost olmaz», ona yalnız layiq olduğu cavabı vermək lazımdır. Xocalı faciəsi isə ermənilərin azərbaycanlılara qarşı törətdikləri faciələrin ən dəhşətlisi, ən müdhişi idi. Bu, bizim qan yaddaşımıza, qəm yaddaşımıza yazılan bir faciə oldu.
  Xocalı taleyi uğursuz yazı,
Xalqın öz qanına bulaşmasıdır.
Xocalı dünyanın ən ağır yası,
Bütöv bir millətin ağlaşmasıdır.

        Xocalı faciəsi Varfolomey gecəsindən də dəhşətli, ondan da müdhiş, ağrılı və acılıdır. Xocalının faciə gecəsi elə bir dəhşətli gecədir ki, onu yalnız soyqırım hesab etmək olar. Soyqırım deyirəm ona görə ki, yəni bundan dəhşətlisi yoxdur. Bu dəhşət əliyalın, günahsız camaata qarşı çevrilmişdi. Bu tək Xocalıya qarşı deyil, bütün türk dünyasına qarşı genosid idi. Bu həm də təkcə ermənilərlə bağlı olmayıb, türkçülüyə qarşı bütün ermənipərəst millətlərin birgə marafonu idi.

Xocalı arxadan atılan güllə,
Xocalı xalqının faciəsidir.
Xocalı günahsız soydaşlarımın
Qisas çağırışı, fəryad səsidir.

        1992-ci il fevral ayının 25-dən 26-na keçən gecə erməni qaniçənləri ilə birlikdə keçmiş «şanlı» Sovet Ordusunun 366-cı alayının tankları Xocalıya hücum edərək türk dünyasına qarşı düşmən simalarını bir daha göstərdi. Tarix belə vəhşilik, belə dəhşət görməmişdi. Ermənilər dinc əhalini, gəlini, qızı, qocanı, körpəni gülləyə tutur, qanına qəltan edir, körpə uşaqları süngüləyir, hamilə qadınların qarnını deşir, ən ağlasığmaz vəhşilik və barbarlıqdan çəkinmirdilər. Xocalı faciəsi Azərbaycan xalqının qəlbində ən ağrılı bir göynərti, ən müdhiş bir yaradır. Bu dərd bizi həmişə için-için sızladır və mənfur düşmənə qarşı intiqama səsləyir. Çox keçməyəcək ki, xalqımız bir nəfər kimi ayağa qalxaraq əsarətdə qalmış torpaqlarını azad edəcək, düşməndən bütün faciələrimizin qisasını alacaqdır. Mən buna bütün qəlbimlə inanıram."
"        Qarabağ! Azərbaycanın dilbər guşəsi, musiqi beşiyi, Üzeyir vətəni, istedadlar diyarı əgər Azərbaycan bütöv bir candırsa, bu canın ürəyi Qarabağdır.
        Səfalı yaylaqları, göz oxşayan ormanları, füsunkar Cıdır düzü, buz tək soyuq Şuşa bulağı olan, dilimizin əzbəri, musiqi dünyamızın əlifbası olan Qarabağ Azərbaycanı bütün dünyaya tanıtdırıb. Bu torpaq Üzeyir Hacıbəyov, Müslüm Maqomayev. Bülbül, Fikrət Əmirov, Xan Şuşinski kimi istedadlar yetişdirib ki, onları bütün dünya tanıyır. Sara Qədimova, Tükəzban İsmayılova, Qədir Rüstəmov kimi ustad sənətkarlar bu səfalı torpağın yetirmələridir.Qarabağda doğulan hər bir kəsin mayası ana südü kimi musiqidən yoğrulmuşdur.
  Keçmə şeirindən, musiqisindən,
Könlümün sevgisi bu oylaqdadır.
Qarabağda uşağı da vursan əgər sən,
Bil ki, «muğamat» üstə ağlayacaqdır.

        Şair necə də gözəl demişdir. Həqiqətən, Qarabağ torpağında doğulmuş elə bir adam tapılmaz ki, onun səsi olmasın və ya dillərdə məşhur olan «Qarabağ şikəstəsini oxumasın. Bu diyardan gələn musiqi səsləri dünyanın neçə-neçə ölkəsində dinlənilmiş, Azərbaycan məmləkəti bu musiqi sədaları altında alqışlanmışdır.
        Qarabağın təbiəti də bir musiqidir, ahəng tutub gözəlliyə meydan oxuyur, füsunkarlığı ilə ürəkləri titrədir.
        Nə yazıqlar ki, qoruya bilmədik bu gözəl diyarı. Verdik ürəyimiz əsəəsə erməni murdarlarının tapdağına və indi Qarabağ həsrəti ilə yana-yana qalmışıq. Artıq neçə illərdir ki, Qarabağın adı gələndə ürəyimiz qan ağlayır, sinələrimizdən dərin «ah» səsləri ucalır.
        Bu gün Qarabağımız darda, düşmən əlindədir. İndi bu diyar bizi intiqama, köməyə çağırır. Bu torpaq yad əlləri, yad nəfəsləri qəbul edə bilmir. Qarabağ indi doğma dildən çıxan bir bayatıya həsrətdir. Biz də bu ulu torpağın həsrətindəyik. Bu torpağı ancaq gənclərimizin qəhrəmanlıq ruhu, cəsarət və igidliyi qurtara bilər.
        Bu gün böyüməkdə olan nəsli vətənpərvərlik ruhunda tərbiyə etmək üçün onlara Vətən əxlaqı, Vətənə məhəbbət, xalqımızın keçmişinə, bu gününə, gələcəyinə sədaqət, onun maddi, mədəni və mənəvi sərvətlərinin nailiyyətlərini mənimsəmək kimi müsbət keyfiyyətlər aşılamaq lazımdır. Vətənin havasını udub, suyunu içən, torpağında gəzən hər bir vətəndaşın Vətənini sevməsi, onun hər qarış torpağı üçün canından belə keçməyə hazır olması onun ən ümdə borcudur.
        Bizim hər birimizin ürəyində qələbə arzusu, işğal olunmuş doğma Qarabağımızın azad edilməsi arzusu vardır. Mən inanıram ki, qeyrətinə güvəndiyimiz, cəsarət və hünərinə bel bağladığımız igid Vətən övladları xalqımızı bu bəladan xilas edəcək, bizi həsrətini çəkdiyimiz Qarabağımıza qovuşduracaqdır.
  Könlüm keçir Qarabağdan,
Gah o dağdan, gah bu dağdan,
Axşam üstü qoy uzaqdan
Havalansın xanın səsi,
Qarabağın şikəstəsi."
"        Azərbaycan xalqının nadir bədii söz incilərindən biri «Koroğlu» dastanıdır. Bu dastan xalqımızın mübarizələrlə dolu tarixi ilə bağlı qəhrəmanlıq eposudur. Bu əsərdə təsvir edilən hadisə və surətlər xalqımızın XVI-XVII əsrlər həyatı ilə yaxından səsləşir, daha dəqiq desək, eposdakı qəhrəmanlıq tarixi XVI əsrin sonu və XVII əsrin əwəllərində Azərbaycan və Türkiyə ərazisində meydana çıxan Cəlalilər hərəkatı ilə əlaqələndirilir. «Koroğlu» dastanı 18 qoldan ibarətdir. Əsərin ilk qolu giriş xarakteri daşıyır və bu hissədə Koroğlunun atası Alı kişinin başına gətirilən faciədən, onun oğlu Rövşənin əwəlcə atasının intiqamını almaq üçün mübarizə meydanına atılmasından, sonra isə bütün xalqın təəssübünü çəkən bir qəhrəman kimi tanınaraq Koroğlu adı ilə şöhrətlənməsindən danışılır. Dastanın sonrakı qollarında isə Koroğlunun və onun ayrı-ayrı silahdaşlarının -dəlilərinin igidliyindən söhbət açılır. Dastan sanki rəmzi xarakter daşıyır. Koroğlu və onun dəliləri xalqın qəhrəmanlıq ruhunu, Çənlibel isə vətəni, el-obanı təmsil edır.
        Eposun baş qəhrəmanı Koroğludur. O, xalqını, vətənini dərindən sevən igid və cəsur bir cəngavərdir. Onun mübarizəsi xalqın mübarizəsidir, xalqın azadlıq istəyindən doğan bir qəhrəmanlıq tarixidir. Koroğlunun mübarizəsi varlanmaq, yaxud səltənət sahibi olmaq fikirlərindən çox uzaqdır. Əksinə, o şahlara, sultanlara nitrət edir, onlardan xalqın başına gətirilən ağrıların, acısının qisasını almağa çalışır, alınan qəniməti də xalqa, imkansızlara paylayır. Koroğlunu ayağa qaldıran alovlandıran, coşduran el məhəbbəti xalq sevgisi, vətən eşqidir. Onun qəhrəmanlığının əsas ilhamçısı da həmin bu vətən məhəbbəti, el sevgisidir. Koroğlunun düşmənləri vətənin, elin düşmənləridir.
        Koroğlu mərd, igid bir qəhrəman olduğu kimi, həm də bacarıqlı bir sərkərdədir. O, düşmənə qarşı mübarizədə həmişə ağılla hərəkət edir, bəzən öz paltarını dəyişərək aşıq libasında düşmən içərisinə gedir, bəzən isə dəlilərinə əsl sərkərdə kimi başçılıq edərək onları ruhlandırır, əzmlə düşmən üzərinə aparır Koroğlu zülmə, zülmkara qarşı amansızdır, lakin həm də mərddir, məğlub olanı əzmir, aman istəyəni öldürmür.
        Xalqın düşmənlərinə qarşı mübarizədə Koroğlu tək deyildir. Xalqın ən seçmə mərd və igid oğulları onun ətrafında birləşərək mübarizə aparırlar. Eyvaz, Dəmirçioğlu, Dəli Həsən, Bəlli Əhməd və başqa dəlillər igidlikdə heç də Koroğludan geri qalmırlar. Dəmirçioğlu ən çətin döyüş tapşırıqlarını dəyanətlə yerinə yetirən, meydana ər kimi girib ər kimi çıxan yenilməz bir igiddir. Koroğlunun və bütün dəlilərin arxası, köməyidir. Eyvaz «Koroğlunun Qars səfəri» qolunda Ərəb Reyhan kimi təcrübəli və hiyləgər bir ordu başçısı ilə təkbətək vuruşaraq qalib gələn bir el qəhrəmanı, el fədaisidir.
        «Koroğlu» eposunda igidlər «dəli» adlandırılır. Bu söz indiki «xəstə, ağılsız» mənasından uzaq olub, «igid döyüşçü, cəngavər» anlamlarını daşıyır.
        «Koroğlu» dastanında bir sıra qadın surətləri də iştirak edir. Bunlar, əsasən, paşa və xan qızları olsalar da, müsbət surətlərdir. Bu qadınlar saraylardakı daş hərəmxanalardan qurtularaq Çənlibelə gələn, azad sevgi əsasında ailə həyatı quraraq öz sevgililəri ilə çiyin-çiyinə düşmənə qarşı mübarizə aparan qadınlardır. Nigar xanım, Məhbub xanım, Telli xanım və başqaları ox atmağı, qılınc çalmağı, at oynatmağı heç də kişilərdən pis bacarmırlar.
        «Koroğlu» eposu bədii ləyaqəti, dil və üslub gözəlliyi ilə seçilən nadir bir xalq abidəsidir. Bu əsər onu yaradan xalqın özü kimi ölməz və əbədidir."
"        Təkcə Azərbaycan xalqının deyil, bütün turk dünyasının möhtəşəm və əzəmətli tarixini yaşadan, onu bu günümüzlə qovuşduran ulu sənət nümunələrindən biri və həm də birincisi «Kitabi-Dədə Qorqud» eposudur. Bu bədii söz xəzinəsı türk xalqlarının tarixi salnaməsi, həyat ensiklopediyasıdır. «Kitabi-Dədə Qorqud» monumental sənət abidəsi, söz gövhəri, bəşəri bir «Oğuznamə»dir.
        Elm aləminə «Kitabi-Dədə Qorqud» eposunun iki əlyazması məlumdur. Bu əlvazmaların biri və daha mükəmməli Almaniyanın Drezdən muzeyində saxlanılır. Bu əlyazma giriş və on iki boydan ibarətdir. Əsərin ikinci əlyazması Vatikan muzeyindədir. Vatikan əlyazması girişdən və yalnız altı boydan ibarətdır.
        «Kitabi-Dədə Qorqud» bahadırlıq və qəhrəmanlıq dastanıdır. Buradakı boylar orta əsrlərin ilkin çağlarının həyatı ilə səsləşir. Əhvalatlar el ağsaqqalı, el olanı Dədə Qorqudun dilindən söylənilır. Əsərdə oğuzların hərbi yürüşləri, inam və görüşləri, barış və savaşları, adət və ənənələri, köçəri və oturaq həyatı bədii şəkildə öz əksini tapmışdır.
        Oğuz elinin başçısı Qamğan oğlu Bayandır xandır. Onun əsərdə yalnız adı çəkilir. Onunla bağlı heç bir əhvalat söylənilmir. Oğuz elinin baş qəhrəmanı Ulaş oğlu Qazan xan və onun ətrafında olan bahadırlardır. Elobanı yağılardan, azğın kafirlərdən qorumaq, doğma yurdun şərəfini qorumaq onların üzərinə düşür. Düşmənləri diz çökdürən oğuzlarda daxili ziddiyyətlər də mövcuddur və onların faciəsi də bu daxili ədavət və ziddiyyətlərdən törəyir. Oz dayısının başını kəsən Salur Qazan bununla xəyanətlə öldürülmüş Bamsı Beyrəyin qanını alsa da, hər halda oğuzun oğuza əl qaldırması faciədir, arzuolunmaz hadisədir.
        «Kitabi-Dədə Qorqud»un hər boyunda bir oğuz igidinin qəhrəmanlığından danışılır. Hadisələr yay-qış qarı-buzu əriməyən Qazlıq dağında, alınmaz Əlincə qalasında, Şərurda, Dərbənddə, Gəncədə, Bərdədə, Dərəşamda, Qaraçuqda, Aladağda, Ağcaqalada, Göyçədə, Bayatda baş verir və bütün bunlar onu sübut edir ki, «Kitabi-Dədə Qorqud» məhz Azərbaycan xalqının sənət abidəsi, söz abidəsidır. Əsərdəki bir çox yeryurd adları bizim günümüzdə də həmin adlarla tanınmaqdadır.
        Oğuzlar üçün yurd, Vətən sevgisi, torpaq hər şeydən yüksək və əzizdir. Onlar hər an doğma el-oba uğrunda canlarından keçməyə hazırdırlar. Oğuzlar öz qonşularına qarşı da mərddirlər. Onlar başqasının torpağına hücum etmir, sərhədlərini pozmurlar. Lakin düşmən xəyanət edib qəfil hücum etdikdə oğuz igidləri hamılıqla Vətənin müdafiəsinə qalxır, düşməni tar-mar edirlər. Dar gündə Vətən sevgisi oğuzlara öz aralarındakı incikliyi də unutdurur, onları birləşdirir.
        Oğuzlarda qadına, anaya yüksək ehtiram və məhəbbət vardır. Burada ana haqqı Tanrı haqqına bərabər tutulur, «Salur Qazanın evinin yağmalanması boyunda Qazan xan düşmənlə qarşılaşarkən hər şeydən keçir, lakin anasından keçmir. Oğuzun qadınları, qızları da ismətli namuslu el qızlarıdır.
        Oğuzlar çətinə düşəndə Tanrıya sığınır, onu köməyə çağırırlar. Tanrı da hər dəfə oğuzların köməyi olur, onları çətinliklərdən çıxarır.
        «Kitabi-Dədə Qorqud» oğuzların dastana çevrilmiş tarixidir. Dastanda hər sözün, ifadənin, adın dərin mənası var və bunların hamısının arxasında soykökümüz olan oğuzların keçmiş tarixi durur."
"        Azərbaycan şifahi xalq ədəbiyyatında qəhrəmanlıq dastanlarının xüsusi yeri var. Sevə-sevə mütaliə etdiyimiz və dinlədiyimiz «Koroğlu» dastanı da tarixi-qəhrəmanlıq mövzusundadır. Məlumdur ki, XVI əsrin sonlarında və XVII əsrin əvvəllərində Azərbaycanda və Türkiyədə tarixə Cəlalilər üsyanı kimi düşən kəndli hərəkatı baş vermişdir. «Koroğlu» dastanı bu üsyanda baş verən hadisələrin bədii inikasıdır. O dövrdə əllərində hər cür səlahiyyət olan hakimlər, paşalar rəiyyətlə çox amansız davranır, onların əkib-becərdikləri məhsulu talayır, özlərini ehtiyac içində yaşamağa məcbur edirdilər. Dastan yaradıcıları eposda daha bu istibdada baş əymək istəməyən xalqın qəhrəmanlıq əzmini, zülmkar xanlara, paşalara, bəylərə qarşı apardığı mübarizəni bədii lövhələrdə canlandırmağa nail olmuşlar. Dastan bütövlükdə elin, xalqın yenilməzliyini ifadə edir.
        Dastanın əsas qəhrəmanı Koroğlu sadə xalqın içindən çıxmışdır. Onun əsl adı Rövşəndir. Həsən xan haqsızlıq edərək onun atasının gözlərini çıxartdırır. Bundan sonra el içində Rövşəni Koroğlu deyə çağırırlar.
        Koroğlu işıq üzünə həsrət qalan atasının qisasını alacağına söz verir. illər ötdükcə onun qəlbindəki qisas hissi ictimai məzmun kəsb etməyə başlayır və xalqa zülm edən hökmdarlara qarşı üsyana çevrilir. O, el-obada mərdlikdə ad çıxaran igidləri başına toplayır, onlarla birlikdə dağlara çəkilir, Çənlibeldə məskən salır.
        Dastan yaradıcıları Koroğlunun timsalında əsl xalq qəhrəmanının, daxili aləmi ilə fiziki məharəti bir-birini tamamlayan mahir sərkərdənin obrazını canlandırmışlar. Koroğlu çətinliklərdən qorxmur, daim düşmənlə açıq, üzbəüz döyüşlərə can atır. Biz onu gah at belində qılınc çalan, düşmənin başına od yağdıran qəhrəman kimi, gah da telli sazı dilə gətirib söz qoşan, şirin nəğmələr oxuyan el sənətkarı - aşıq kimi görürük. Çənlibeldə Dəli Həsənlə üz-üzə gələn Koroğlıı ona özünü belə təqdim edir.
  Meydana girəndə meydan tanıyan,
Haqqın vergisinə mən də qanıyam.
Bir igidəm, igidlərin xanıyam,
Bu ətrafda hər yan mənimdi!

        Oxucu, dinləyici dastan boyu Koroğlunun müxtəlif döyüşlərdə göstərdiyi misilsiz şücaətlərin şahidi olur. Dəniz cinsindən olan Qırat və Dürat, həmçinin ildırım parçasından hazırlanan Misri qılınc Koroğlunu daha da yenilməz edir. O, apardığı döyüşlərdən qələbə ilə çıxır. Əsl xalq qəhrəmanı kimi Koroğluya xas - cəhətlərdən biri onun mərdliyidir. O, düşmənlə mübarizədə heç vaxt hiyləyə əl atmır. Koroğlunun xarakterindəki mərdlik, dastanıın ayrı-ayrı qollarında müxtəlif vəziyyətlərdə üzə çıxır. «Həmzənin Qıratı qaçırması» qolunda Həmzə Toqata sevimli atını qaytarmağa gələn Koroğluya deyir: «Koroğlu, sən Qırat üçün gəlmişdin, onu da minmisən. Mən sənin yerinə olsam, səssiz-səmirsiz sürüb çıxıb gedərəm». Qıratın belində dayanan Koroğlunun cavabı belə olur: «Əgər atı səssiz-sədasız aparsam, mən də olaram Həmzə də. Onda sənlə mənim aramda day nə təfavüt qalar».
        Koroğlunun başına yığılan dəlilər də mərd və qorxmazdırlar. Xalqın içindən çıxan bu igidləri Çənlibelə zülmkar hökmdarlara kəskin nifrət, Koroğlunun xalqın düşmənlərinə qarşı apardığı ədalətli mübarizəyə rəğbət cəm etmişdir. Koroğlu hər beş-on gündən bir libasını dəyişib səfərlərə çıxır və hər dəfə də Çənlibelə yeni bir igidlə qayıdır. Ancaq Koroğlu Çənlibelə gətirdiyi igidləri əvvəlcə sınaqdan keçirir, sonra öz dəstəsinə üzv qəbul edir. Koroğlu sınaqdan çıxardığı igidlərə inanır, etibar edir, həmçinin onlara böyük qayğı göstərir.
        Dastanda Çənlibelə yeddi min yeddi yüz yetmiş yeddi dəli toplaşdığı bildirilir. Bu rəqəm xalqın yenilməzliyinin, onun gücünün tükənməzliyinin rəmzidir. Eposda işlədilən «dəli» sözü «igid», «qoçaq» mənasını verir. Sadə xalqın içindən çıxan Dəmirçioğlu, Bəlli Əhməd, Halaypozan, Dəlı Həsən və başqaları çətin anlarda Koroğluya əsl arxadırlar. Dəlilərin içində ən cavanı Eyvazdır. Yaşının az olmasına baxmayaraq, döyüş meydanlarmda şücaətlər göstərən bu gəncə Koroğlunun xüsusi rəğbəti var və onu oğulluğa götürmüşdür. Ümumiyyətlə, Koroğlu ilə onun dəliləri arasında səmimi dostluq münasibətləri hökm sürür. Onlar bir-birilərinə dərin hörmət bəsləyirlər.
        Dastandakı qadın surətləri də eposun qəhrəmanlıq ruhunu tamamlayır. Nigar, Mərcan, Telli, Ruqiyyə, Məhbub varlı xotkar, paşa qızlan olsalar da, eyş-işrət içində keçən həyatdan bezərək Çənlibelə üz tutmuşlar. Buradakı çətin həyat onları əsla qorxutmur, əksinə onlar Koroğluya və onun dəlilərinə arxadırlar. Bu cəsur və geniş ürəkli qadınlar ömür-gün yoldaşlarına dəyərli məsləhətlər verir, lazım gəldikdə döyüş meydanlarına atılmaqdan çəkinmirlər.
        Xalqımızın qəhrəmanlıq tarixinin salnaməsi olan «Koroğlu» dastanı gənc nəslin vətənpəıvərlik tərbiyəsində mühüm rol oynayır. Dahi Azərbaycan bəstəkan Ü.Hacıbəyov «Koroğlu» eposunun əsasında eyniadlı opera yazmışdır."
"(S. Vurğun)
        Kitabların həyatımızdakı rolu barədə söhbət açmazdan əvvəl onların meydana gəlməsinin tarixinə nəzər salaq. ilk kitablar nə vaxt və hansı zərurətdən yaranmışdır?
        Qədim dövrlərdə yenilikləri, baş verən mühüm hadisələri insanlara şəhərlərin, iri yaşayış məntəqələrinin küçələrini gəzən carçılar çatdırardılar. Lakin zaman ötdükcə bu üsul insanlara məhdud görünürdü və onlar yeniliklərin yayılmasının, ələlxüsus da onların qorunub gələcək üçün saxlanılmasının mükəmməl yollarını axtarırdılar. Dəri üzərində və ağac qabığında yazılan yazılar da etibarlı deyildi. Onları qoruyub saxlamaq çətin idi, başlıcası isə belə yazılar üçün çoxlu vaxt tələb olunurdu. Kağızın kəşfi isə müasir kitabların meydana gəlməsində əsl inqiiab oldu. Kağızda ilk kitablar təxminən 500 il bundan əvvəl çap edilmişdir. İohan Qutenberg 1440-cı ildə Almaniyada gizli şəkildə kağız kitab çap etməyə cəhd göstərmişdir. Bundan sonra kağız kitablar çap etməyin sirləri sürətlə dünyaya yayılmışdır. XV əsrin sonlarında, demək olar ki, bütün ölkələrdə bu üsulla kitablar buraxılırdı. Təbii ki, beş əsr ərzində kitab çapı, necə deyərlər, yerində saymamışdır. İllər ötdükcə kitab çapının daha mükəmməl üsulları meydana gəlmiş, kitablar forma və məzmun cəhətdən zənginləşmişlər.
        Kitablar ilk növbədə biiik mənbəyidir. Onlar bizə zərrə-zərrə bilik xəzinəsinin sirlərini açır, beleliklə də, ömrümüzü daha mənalı edirlər. Şair demiş, kitabsız bir ömrün nə mənası vardır? Hər bir insan kitab oxuduqca kamilləşir, həyata baxışı dəyişir. ilk insan nə vaxt yaranmışdır? Cəmiyyət indiki səviyyəyə çatanadək hansı inkişaf yolu keçmişdir? Nə üçün təbiət daim dəyişir, gecə gündüzlə əvəzlənir? Kosmos necə fəth olunub? Insanların evlərdəki çox da böyük olmayan qutularda - radioda danışmaları, televizorda bizimlə həmsöhbət olmaları məgər möcüzə deyilmi? Son zamanlarda isə bütün dünyanı eyni şəbəkədə birləşdirən internet meydana gəlib...
        Bu və digər proseslərin hamısı müəyyən elmi qanunauyğunluqlar əsasında baş verir və biz bunların barəsində bilgiləri kitablardan alırıq. Daha çox kitab oxumaq insanların həyatını asanlaşdırır. Kitablar bizə ətrafda baş verən hadisələrin səbəb-nəticə əlaqələrini öyrədir və biz bu bilikləri gündəlik həyatımızda, məişətimizdə tətbiq edib nailiyyətlər qazanırıq.
        Heç təsadüfi deyildir ki, aqillər biliyi üstündə bol nemətlər olan zəngin süfrəyə bənzədirlər. Bu, zamanın sınağından çıxan həqiqətdir. ömrünü kitab oxumaqla keçirib bilik toplayanlar həyatda heç vaxt başqalarına möhtac qalmırlar. Onlar hara getsələr, hansı şəraitə düşsələr də, çətinlik çəkməyəcəklər - «bilik süfrəsi» həmişə onların xidmətində olacaq.
        Elm, bilik yolu sonu olmayan bir yoldur. Bu yolda inamlı addımlar atmaq üçün hər kəsdən səbir, möhkəm iradə tələb olunur. Mən də çoxlu kitab oxuyub bilik xəzinəsinin sirlərinə daha dərindən yiyələnmək istəyirəm. Kiçik yaşlarımdan müəllimlərim, valideynlərim məndə kitablara böyük maraq oyatmışlar. Buna görə də bütün fənləri dərindən öyrənməyə səy göstərirəm. Bədii kitabları da çox sevirəm. Mən müxtəlif xalqların ədəbiyyatından seçilmiş əsərləri böyük maraqla mütaliə edirəm. Belə kitabları oxuduqca ayrı-ayrı xalqların tarixi, adət-ənənələri, müasir həyat tərzi barədə ətraflı məlumat toplayıram. Kitablar elə bil müxtəlif dərili, müxtəlif inanclı xalqları, insanları mənə daha yaxın edir. Sevə-sevə mütaliə etdiyim kitablara Alfons Dodenin hekayələrini, Aleksandr Dümanın «Səfillər», Mayn Ridin «Başsız atlı», Çingiz Aytmatovun «Dəniz kənarı ilə qaçan alabaş» əsərlərini misal göstərə bilərəm. Bu yaxınlarda Daniel Defonun «Robinzon Kruzo» kitabını oxuyub tamamlamışam. Əsərin qəhrəmanının iradəsi, həyata inamı məndə zəngin təəssürat oyatdı.
        Əlbəttə, mən klassik və müasir Azərbaycan ədəbiyyatını da ardıcıl mütaliə edirəm. S.Vurğunun, M.Arazın, B.Vahabzadənin şeirlərindən, Azərbaycan xalq nağıllarından, dastanlardan ibarət toplular stolüstü kitablarımdır. Hər yeni kitabı oxuyub başa çatdırdıqda özümü xoşbəxt sanıram."
"        Bəşər həmişə Yerin cazibə qüvvəsini dəf etmək və digər planetləri gəzmək intizarında olmuşdur. Yalnız ötən əsrin altmışıncı illərində bu arzu reallaşaraq həyata keçdi!
        1961-ci ilin aprel ayının 12-də «Vostok» kosmik gəmisinin bortunda kosmosa insan buraxılmışdır. Bizim planetin ətrafında uğurlu surətdə bir dövrə vuraraq, o sağ-salamat Yer üzünə qayıtmışdı. Yerin cazibə qüvvəsini ilk yaran və planeti dövrə vuran ilk insan - Yuri Qaqarin olmuşdur. Əldə olunan bu elmi nailiyyət yeni kosmik erasını açaraq, tarixə qızıl hərflərlə yazılmışdır. Kosmik tədqiqatların nəticəsində dünya elmi sahəsində və texnikada çoxlu sayda kəşflər edilmişdir. Artıq kosmosa çoxlu sayda peyklər və kosmik laboratoriyalar buraxılmışdır. Nailiyyətlər sırasında, Ayda quraşdırılmış avtomat stansiyasını, kosmik laboratoriyaların Veneraya və Marsa edilən uçuşlarını misal göstərmək olar.
        Bu, kosmik gəmilərin bortunda insanın uçuşu ilə əlaqədar faktlar idi. Valentina Tereşkova kosmosa uçmuş ilk qadın-kosmonavt olmuşdur. 1965- ci ildə sovet eksperimental stansiyası, bortunda dörd kosmonavtla yer orbitasına, açıq fəzaya çıxmışlar. Ekspedisiyanın üzvü kosmonavt A.A.Leonov kosmik fəzaya çıxmış ilk insandır. Növbəti yeni uğurlu təşəbbüs isə, ilk dəfə Aya enmiş amerikan ekspedisiyası oldu.
        Sovet «Lunoxod»u, «Soyuz» avtomatik orbital stansiyası və digər kosmik laboratoriyalar kosmik tədqiqatların yeni dövrəsinə qədəm qoydular. ilkin eksperimentlərdən sonra, alimlər kosmosun sistematik tədqiqatlarına başladılar.
        Son zamanlar dünyada kosmosa ayrılan xərclərin azaldılmasına dair söhbətlər gəzişir. Mən belə fikirləşirəm ki, belə qərarı qəbul etmək böyük səhv olardı. Müxtəlif kosmik proqramların icrası və inkişafı ilə, Yer üzərində aparılan texnologiyaların təkmilləşdirilməsi və inkişafı arasında, bilavasitə əlaqə vardır. Aparılan proqram tədqiqatlar nə qədər yüksək təşkil olunursa, bir o qədər də texnologiyaların səviyyəsi daha da inkişaf edir."
"        Bir dəfə mən, əyləncənin müxtəlif növləri barədə bir məqalə oxudum. Məqalədə verilən məlumatlara əsasən, insanların asudə vaxtlarında əylənmə vasitələrindən ən çoxunu - televiziya, radio və kinotəşkil edir.
        Əwəllər insanlar asudə vaxtlarını səmərəli keçirmək üçün digər vasitələrdən istifadə edirdilər: müxtəlif oyunlar oynayır, oxuyur, cürbəcür çalğı alətlərində ifa edir, ziyarətə gedir, ova çıxırdılar və s.
        Hazırki zamanda isə biz bu əyləncələrdən əlavə, televizor, radio, kino və teatr vasitəsilə asudə vaxtımızı keçirə bilərik. Dünyanın harasında yaşamağımızdan asılı olmayaraq, kinoya hər yerdə baxmaq olar. Siz hər zaman, öz zövqünüzə uyğun kino seçə bilərsiniz: detektiv, tarixi, vestern, qorxulu filmlər, musiqili, komediya janrı və s.
        Yaxın keçmişdə insanlar hər həftə kinoteatlara gedərdilər. Adətən, kinoteatrlar ağzına kimi adamla dolu olurdu. Lakin müasir şəraitdə, texniki inkişafın ixtiraları nəticəsində video, CD, DVD və s. istehlak bazarını ələ alaraq, kinoteatrların fəaliyyətini xeyli zəiflətdi.
        Mən kinoteatra tez-tez getmirəm, mənim dostlarım həmçinin, daimi olaraq kinoteatra gedən deyillər. Lakin, bəzən cəmiyyət tərəfindən çox yaxşı qəbul edilən və məşhur filmlərin baxışı üçün mən kinoteatra gedirəm.
        Mənim kinoteatrda baxdığım son film, Türkiyə istehsalı olan «Kurdlar vadisi - İraq»dır. Kino müasir şəraiti əhatə edir və yüksək peşəkarlıqla çəkilmişdir. Filmin musiqisi də çox gözəl işlənmişdir. Film iki seriyadan ibarət olsa da, o qədər cəlbedicidir ki, vaxt çox tez gəlib keçir. Kinonun qəhrəmanlarının keçirdiyi macəralar, döyüş səhnələri, düşmənlə mübarizə o qədər adamı cuşa gətirir ki, insan özünü sanki onlarla birgə hiss edir. Filmdə insanların bir-birilə münasibətinə, mənəvi dəyərlərə və mərhəmətə xüsusi yer verilmişdir. Filmdə Amerika əsgərlərinin dinc əhaliyə qarşı etdikləri vəhşiliklər, həm uşaq alveri, həm kütləvi qırğınlarla yanaşı, filmin qəhrəmanlarının göstərdiyi əzmkarlıq, şücaət, mərhəmət və yüksək insani dəyərlərin təzahürü də peşəkarlıqla əks olunmuşdur. Həqiqətən bu film, hələ uzun müddət mənim yaddaşımda gözəl bir sənət əsəri kimi qalacaqdır."
"        Kimsə deyə bilər ki, bu barədə düşünmək hələ tezdir, hələ çox şey dəyişəcək, bir çox şeylər haqqında hələ xəyal etmək olar. Mən bununla razı deyiləm.
        Hər hansı bir sənəti seçərkən, insan öz gələcək həyatını planlaşdırır. Əlbəttə ki, insan öz sənətini gələcəkdə dəyişə bilər, lakin bu - vaxtın itirilməsilə, streslə və məişət çəkişmələri ilə nəticələnir. Daha yaxşısı odur ki, sevimli sənət birdəfəlik mənimsənilə və həmişəlik insana xidmət edə. Özünü tamamilə sənətə həsr edən insan, bunun müqabilində həyatında stabil maddi təminata və uğura bel bağlaya bilər.
        Müasir cəmiyyət işçiyə, onun sənətindən asılı olmayaraq, zəmanəyə uyğun tələblər qoyur. Belə ki, təqribən iyirmi il əwəl işçiyə vaxtlı-vaxtında işdə olmaq və ağır, məşəqqətli işləri görmək tələb olunurdusa, artıq indi hər şey başqa cürdür. İşçidən profesionallıq, dəqiqlik və səliqəli olmaqdan əlavə, həmçinin situasiyaya dəqiq və adekvat reaksiya vermək, müxtəlif hərəkət variantlarını hesablamaq və s. tələb olunur. Burada personal kompyuterdən istifadə etmək böyük rol oynayır. Demək olar ki, professional mühitdə uğur qazanmaq istəyən insanın, gərək informatikadan ən azı ibtidai bilgiləri olsun. Gələcək sənəti seçərkən gərək yuxarıda sadalananlar nəzərə alınsın.
        Tək işgüzarlıq və profesionallıq işçini qiymətli və lazımlı etmir. Bunlarla yanaşı, insani xüsusiyyətlər mühüm əhəmiyyət kəsb edir: ünsiyyətlilik, nəzakətlilik, alicənablıq və mərhəmət. Bu keyfiyyətlərə malik insan gündəlik işgüzar fəaliyyətdə öz fərdiliyini, özünəməxsus müsbət cəhətləri və s. itirməz. Axı, iş ağır yük deyil, sadəcə müasir insanın vəzifəsidir. Və gələcək sənəti seçərkən, bir şeyi ciddi surətdə yadda saxlamaq lazımdır: gərək seçimimizi düz edək ki, sonradan problemlərlə rastlaşmayaq."
"        Çox-çox illər əvvəl şəhərin küçələrində carçı qaçaraq xəbərləri qışqırardı. Lakin biz indi atom əsrində yaşayırıq. Bir çox hadisələr elə tez baş verir ki, artıq onlar bizə köhnəlmiş bir xəbər kimi gəlib çatır. Məhz buna görə də, dünyada baş verən hadisələr haqqında məlumatımız olsun deyə, bizə oxumaq daha çox tələb olunur. Oxumaq vaxtın əbəs yerə israf olmasına səbəb olmur.
        Siz nə vaxtsa heç fikirləşmisinizmi ki, görəsən əvvəllər insanlar hansı kitabları oxuyurdu? Kitabların kağız üzərində çap edilməsi son 500 ildən etibarən başlanmışdır. Bundan əvvəl kitabın işıq üzü görməsi üçün yeganə vasitə, onun əl ilə yazılması idi. Yazının ilk dəfə nə zaman yarandığı isə heç kəsə məlum deyil, lakin çöl mağaralarında və sümüklərdə tapılmış rəsmlər var ki, onların ən azı 25000 il yaşı vardır.
        Kağızın kəşf olunması kitabın inkişafında mühüm rol oynadı.
        Kağız düzəltmək bacarığının Avropaya XI əsrdə gəlməsinə baxmayaraq, 1423-cü ilə qədər Avropada çap işinə dair bir əsər-əlamət yox idi. 1440-cı ildə lohan Quttenberq adlı naşirin Strasburq şəhərində ilk dəfə olaraq kitab çap etməsi cəhdi məlumdur.
        Avropada kitab çap etmə bilgisi o qədər tez yayıldı ki, artıq 1487-ci ildə demək olar hər bir ölkədə artıq kitablar çap olunurdu.
        İngilis dilində ilk dəfə kitab çap edən şəxs Uilyam Kekston, Rusiyada isə ilk çap naşiri Ivan Fyodorov idi.
        Artıq XVI əsrdə kitabların forması müasir nəşr edilən kitablara daha çox bənzəyirdi və o zamandan etibarən onlar zahirən az dəyişikliyə uğramışdır."
"        Kitabxanalar dünya mədəniyyətində mühüm rol oynayır. Bütün dünya üzrə saysız hesabda kitabxanalar mövcuddur. Təbii ki, biz oxumaq istədiyimiz bütün kitabları almağa qadir deyilik. Hər hansı bir məruzəni hazırlamaq və yaxud hər hansı bir hadisəni təfsilatı ilə tədqiq etmək üçün yeganə çıxış yolu - kitabxanalara müraciət etməkdir.
        Kitabxanada çoxlu oxucu zalı, elmi və dövrü ədəbiyyat, incəsənət, xarici ədəbiyyat və s. sahələrdə tədqiqat aparmaq üçün müxtəlif şöbələr vardır.
        Mən bu şöbələrdə bir neçə dəfə olmuşam, lakin, əsasən mən kitabları evə götürürəm.
        Kitabxanadan istifadə etmək üçün istifadəçinin oxucu bileti olmalıdır. Bir çox insanlar kitabxanaya bazar günləri gedirlər.
        Mən kitab oxumağı xoşlayıram. Hansı kitablar mənim xoşuma gəlir? Mən bir tipli ədəbiyyatı uzun müddət oxumağı xoşlamıram. Mən, hekayəni romanlarla, romanları tarixi esselərlə, şeirləri pyeslərlə əvəzləməyə üstünlük verirəm.
        Mənim məktəbimdə balaca bir kitabxana var. Kitabxanamız pis deyil. Kitabxananın böyük və işıqlı otağı var. O, birinci mərtəbədə yerləşir, təmiz və rahatdır. Orada çoxlu kitab şkafları və rəfləri vardır. Kitabxanada macəra və tarixi ədəbiyyat, hekayə məcmuələrindən istifadə etmək olar. Iki nəfər diqqətli kitabxanaçı lazımi kitabı tapmağa köməklik edirlər.                 Şagirdlər kitabxanada kitab oxumaq, kitabları evə aparmaq, yeni qəzet və jurnalları nəzərdən keçirmək üçün ora gedirlər. Həmçinin, bir çox müəllimlər də kitabxanadan istifadə edirlər."
"        Kitabxanalar ölkənin mədəni inkişafında xüsusi rol oynayır. İnsanlar təhsil almaq istəyirlər, onlar elm öyrənməyə can atırlar. Kitablar onların istəklərini təmin edir.
        Kitabları tək zövq almaq üçün oxumaq lazım deyil. Kitab oxumaq bizə təhsil almağa kömək ədir. Kitabxanada biz hər növ kitablara rast gələ bilərik: romanlar, bioqrafik kitablar, bədii kitablar, hekayələr, səyahət haqqında kitablar, texniki ədəbiyyat, uşaqlar üçün kitablar və s. Bəzi kitabxanalarda bir çox xarici dillərdə kitablara da rast gəlmək olur.
        Oxucu ilk dəfə kitabxanaya gəldikdə, o öz oxucu anketini (şəxsi kitabxana vərəqini) doldurur və kitabxanaçı isə ona oxumaq üçün hər hansı kitabı seçməyə kömək edir. Oxucuya müəyyən müddətə kitabı götürməyə icazə verilir. Lazım olan kitabı tapmaq üçün oxucuya kataloqlar kömək edir. Oxucular gərək götürdükləri kitablarla ehtiyatla davransın və onları cırmasın. Kitabxana kitabının üzərində nəsə yazmaq və onu çirkləndirmək olmaz. Oxucu zalı, ondan istifadə etmək istəyən hamı üçün açıqdır. Kitablardan əlavə, kitabxanalarda dövrü mətbuatdan - qəzet və jurnallardan istifadə etmək olar. Oxucular məşğul olmaq, məruzə və elmi işləri hazırlamaq üçün oxucu zallarına gəlirlər."
"        Kütləvi informasiya vasitələri - müasir sivilizasiyanın ən xarakterik cəhətlərindən biridir. Kütləvi informasiya vasitələrinin köməyilə insanlar qlobal bir toplumda birləşmişlər. Kütləvi informasiya vasitələrinin köməyilə insanlar qısa bir zamanda dünyada baş verənlər haqda məlumat ala bilirlər. Kütləvi informasiya vasitələri özündə əsasən qəzetləri, jurnalları, radio və televiziyanı cəmləşdirir.
        Ən yaşlı kütləvi informasiya vasitəsi qəzetlərdir. Ilk qəzet b.e.ə. 59-cu ildə Romada nəşr olunan kağızda əl ilə yazılmış «Günün hadisələri» adlı vərəqə idi. Jurnallar XVIII əsrdə meydana gəlmişdir. Ilk jurnallar qəzetlərdən və kitab tacirlərinin kataloqlarından təşkil olunmuşdur. Radio və televiziya isə yalnız keçən yüzillikdə meydana gəlmişdir.
        Kütləvi informasiya vasitələri arasında ən cəlbedicisi və ən çox əyləncə təqdim edən televiziyadır. Televiziya görüntü və səsi insanların birbaşa evlərinə çatdırır. Belə ki, kreslodan ayrılmadan dünyanın müxtəlif nöqtələrində baş verən hadisələri seyr etmək mümkündür.
        Radionun geniş yayılma səbəbi onun yığcamlığıdır. Bu o deməkdir ki, radionu rahatcasına özünlə daşımaq olar. Radioya qulaq asmaq insanlar üçün xoşdur, istər istirahət vaxtı, istər sükan arxasında və yaxud, küçədə gəzərkən. Radioda əsas əyləncə növü musiqidir.
        Qəzetlər, radio və televiziyada gedən xəbərlər xülasəsindən fərqli olaraq, baş vermiş hadisələr haqqında daha ətraflı və dolğun informasiya təqdim etmək imkanına malikdir. Qəzetlər daha çox hadisə və xəbərləri əhatə etmək iqtidarındadır.
        Jurnallar, əsasən, gündəlik baş verən və tez-tez dəyişən hadisələrin işıqlandırılması ilə məşğul olmurlar. Onlar keçən həftə ərzində baş vermiş hadisələri dərindən təhlil edirlər. Jurnallar uzun müddətli istifadə üçün nəzərdə tutulur, bu səbəbdən onlar qalın cildə malikdir və ən keyfiyyətli kağızda dərc edilir."
"        Qarabağ! Azərbaycanın dilbər guşəsi, musiqi beşiyi, Üzeyir vətəni, istedadlar diyarı. Əgər Azərbaycan bütöv bir candırsa, bu canın ürəyi Qarabağdır.
        Səfalı yaylaqları, göz oxşayan ormanları, füsunkar Cıdır düzü, buz tək soyuq Şuşa bulağı olan, dilimizin əzbəri, musiqi dünyamızın əlifbası olan Qarabağ Azərbaycanı bütün dünyaya tanıtdırıb. Bu torpaq Üzeyir Hacıbəyovun, Müslüm Maqomayev, Bülbül, Fikrət Əmirov, Xan Şuşinski kimi istedadlar yetişdirib ki, onları bütün dünya tanıyır. Sara Qədimova, Tükəzban ismayılova, Qədir Rüstəmov kimi ustad sənətkarlar bu səfalı torpağın yetirmələridir. Qarabağda doğulan hər kəsin mayası ana südü kimi musiqidən yoğrulmuşdur.
  Keçmə şeirindən, musiqisindən,
Könlümün sevgisi bu oylaqdadır.
Qarabağda uşağı da vursan əgər sən,
Bil ki, «muğamat» üstə ağlayacaqdır.

        Şair necə də gözəl demişdir. Həqiqətən, Qarabağ torpağında doğulmuş elə bir adam tapılmaz ki, onun səsi olmasın və ya dillərdə məşhur olan «Qarabağ şikəstəsi»ni oxumasın. Bu diyardan gələn musiqi səsləri dünyanın neçə-neçə ölkəsində dinlənilmiş, Azərbaycan məmləkəti bu musiqi sədaları altında alqışlanmışdır.
        Qarabağın təbiəti də bir musiqidir, ahəng tutub gözəlliyə meydan oxuyub, füsunkarlığı ilə ürəkləri titrədir.
        Nə yazıqlar ki, qoruya bilmədik bu gözəl diyan. Verdik ürəyimiz əsə-əsə erməni murdarlarının tapdağına və indi Qarabağ həsrəti ilə yana-yana qalmışıq. Artıq neçə illərdir ki, Qarabağın adı gələndə ürəyimiz qan ağlayır, sinələrimizdən dərin «ah» səsləri ucalır.
        Bu gün Qarabağımız darda, düşmən əlindədir. indi bu diyar bizi intiqama, köməyə çağırır. Bu torpaq yad əlləri, yad nəfəsləri qəbul edə bilmir. Qarabağ indi doğma dildən çıxan bir bayatıya həsrətdir. Biz də bu ulu torpağın həsrətindəyik. Bu torpağı ancaq gənclərimizin qəhrəmanlıq ruhu, cəsarət və igidliyi qurtara bilər.
        Bu gün böyüməkdə olan nəsli vətənpərvərlik ruhunda tərbiyə etmək üçün onlara Vətən əxlaqı, Vətənə məhəbbət, xalqımızın keçmişinə, bu gününə, gələcəyinə sədaqət, onun maddi, mədəni və mənəvi sərvətlərinin nəaliyyətlərini mənimsəmək kimi müsbət keyfiyyətlər aşılamaq lazımdır. Vətənin havasını udub, suyunu içən, torpağında gəzən hər bir vətəndaşın Vətənini sevməsi, onun hər qarış torpağı üçün canından belə keçməyə hazır olması onun ən ümdə borcudur.
        Bizim hər birimizin ürəyində qələbə arzusu, işğal olunmuş doğma Qarabağımızın azad edilməsi arzusu vardır. Mən inanıram ki, qeyrətinə güvəndiyimiz, cəsarət və hünərinə bel bağladığımız igid Vətən övladları xalqımızı bu bəladan xilas edəcək, bizi həsrətini çəkdiyimiz Qarabağımıza qovuşduracaqdır.
  Könlüm keçir Qarabağdan,
Gah odağdan, gah bu dağdan,
Axşam üstü qoy uzaqdan
Havalansın Xanın səsi,
Qarabağın şikəstəsi."
"        İnsan bütün ömrü boyu nümunələrlə yaşayır, sevdiyi, hörmət bəslədiyi adamların şəxsi nümunəsi ilə tərbiyələnir. Həyatda gördüyümüz hər hansı adi şəxs, bədii əsərdə rast gəidiyimiz gözəl insan, kinofilmdə gördüyümüz müsbət qəhrəmanlar bizim üçün şəxsi nümunə ola bilərlər. Biz çox vaxt belə insanlara yüksək duyğu ilə yanaşır, onlara oxşamağa çalışırıq. Mənim isə həyatda ən çox sevdiyim şəxs öz doğma atamdır.
        Mən atamı ürəkdən sevir, ona dərin hörmət və ehtiram bəsləyirəm. Atamın nümunə götürməli bir çox xasiyyətləri var ki, mən məhz bunlara görə ona oxşamaq istəyirəm.
        Atamın mənə xoş gələn yaxşı xasiyyətlərindən biri onun zəhmətsevərliyidir. O, müəllimdir. Evimizin yaxınlığındakı məktəbdə işləyir. Mən də həmin məktəbdə oxuyuram. Uşaqların atama qarşı diqqəti, ona hörmət və ehtiramla yanaşmaları ürəyimi dağa döndərir, çox sevinirəm. Atam təkcə müəllimliklə kifayətlənmir, həm də elmi-tədqiqat işləri ilə məşğul olur. Tez-tez müxtəlif qəzet və jurnallarda onun məqalələri çap olunur.
        Mənim atam fiziki işi də çox sevir. Evimizdə hansı təmir işinə ehtiyac olursa, onun hamısını atam özü görür. Üstəlik də bəzi evdarlıq işlərində anama yaxından kömək edir. Bundan başqa, mənim atam çox nikbin və şən adamdır. Yerinə görə deyib-gülməyi, zarafatı çox sevir, məyus, qəmgin olmağı xoşlamır. Onunla olanda adam heç darıxmır, sıxılmır. Atamın yanında ən dərdli adam da nikbinləşir, qüssədən, kədərdən azad olur. Mənə elə gəlir ki, nikbinlik, gələcəyə nikbin nəzərlərlə baxmaq insan üçün ən zəruri keyfiyyətlərdən biridir.         Mənim atam həm də qonaqpərvərdir. O, evimizə gələn hər hansı qonağı kimliyindən asılı olmayaraq yüksək hörmət və mədəniyyətlə qarşılayır, ona ən əziz adamı kimi yanaşır. Elə buna görədir ki, mənim atamın dostları, tanışları çoxdur. Onlar da atamı çox sevir, ona hörmətlə yanaşır, yüksək ehtiramını saxlayırlar.
        Atamın daha bir yüksək keyfiyyəti onun hədsiz vətənpərvər olmasıdır. O, Vətənimizin hər qarış torpağını, daşını odlu məhəbbətlə sevir, onun yolunda öz canını hər dəqiqə qurban verməyə hazırdır. Atamdakı bu müsbət cəhət məni daha da çox valeh edir. Vətəni odlu məhəbbətlə sevməkdə mən də atama oxşamaq istəyirəm."
"        Kitab bilik mənbəyi, qiymətli elmi xəzinədir. Kitab bir nəslin o biri nəslə qoyub getdiyi milli sərvət, mənəvi vəsiyyətdir. Bəşəriyyətin bütün həyatı kitablarla öz əksini tapmışdır. Qəbilələr, insanlar, dövlətlər yox olub getmiş, kitablar isə qalmışdır.
        Kitab mədəniyyətdir, kitab mənəvi sərvətdir, kitab inkişafdır, tərəqqidir. Hər bir millət özünün mənəvi dünyasını kitab vasitəsilə yeni nəslə çatdırır. Biz Nizami poemalarını, Füzuli qəzəllərini, Vaqif qoşmalarını, Mirzə Fətəli komediyalarını məhz kitabdan oxuyur, onların mənəvi təsiri ilə tərbiyə alır, onlardan nümunə götürürük. Vətənə məhəbbət, mənəvi saflıq, yüksək insani keyfiyyətlər, nəcib duyğular, sədaqət, səmimiyyət, dostluq, humanizm, xeyirxahlıq, vətənpərvərlik və s. kimi yüksək insani cəhətlər yazılmış və yazılmaqda olan neçə-neçə kitabda öz bədii əksini tapmış, onu bəşər övladı üçün tərbiyə vasitəsinə çevirmişdir.
        Mən kitab oxumağı çox sevirəm. Kitabların mənim həyatımda çox böyük rolu vardır. Maksim Qorki çox yaxşı demişdir: «Məndə olan bütün yaxşı cəhətlərə görə kitablara borcluyam». Mən də bədii ədəbiyyatı sevə-sevə oxuyur və oradakı müsbət qəhrəmanlardan nümunə götürür, onlara oxşamağa çalışıram. Lap bu yaxınlarda yazıçı Yusif Əzimzadənin «Yenə də görüşəcəyik» əsərini oxudum. Əsər mənim çox xoşuma gəldi. Müəllif bu əsərində bütün çətinliklərə qarşı qətiyyətlə mübarizə aparan, qorxmaz, öz sənətini dərin məhəbbətlə sevən mətin insan obrazı yaratmışdır. Əsərin qəhrəmanı hər dəqiqə çətinliklərlə üzləşməli olur, nəticədə qələbə qazanır.
        Sözsüz ki, hər adamın öz sevdiyi kitablar, qəhrəmanlar vardır. Mənim də ən çox sevdiyim kitablar Hüseyn Abbaszadənin «General», Salam Qədirzadənin «46 bənövşə», imran Qasımov və Həsən Seyidbəylinin birgə yazdığı «Uzaq sahillərdə», ilyas Əfəndiyevin «Üçatılan» və Əzizə Cəfərzadənin «Aləmdə səsim var mənim» əsərləridir.
        Mən həm də şeir həvəskarıyam. Mirzə Ələkbər Sabirin, Səməd Vurğunun, Mikayıl Müşfiqin, Bəxtiyar Vahabzadənin şeirlərini böyük həvəslə oxuyuram. S.Vurğunun «Aygün», Bəxtiyar Vahabzadənin «Etiraf», «Şəbihicran » adlı poemaları xüsusilə, xoşuma gəlir.
        Oxuduğumuz hər bir kitabdan lazımı nəticələr çıxarır, faydalı məsləhətlər əldə edirəm.
  Bu dünyanın hər sirrini,
Bizə deyir bu kitablar,
Ömrümüzün yollarına,
Nur çiləyir bu kitablar."
"        Təkcə Azərbaycan xalqının deyil, bütün Türk dünyasının möhtəşəm və əzəmətli tarixini yaşadan, onu bu günümüzə qovuşduran ulu sənət nümunələrindən biri və həm də birincisi «Kitabi-Dədə Qorqud» eposudur. Bu bədii söz xəzinəsi türk xalqlarının tarixi salnaməsi, həyat ensiklopediyasıdır. «Kitabi-Dədə Qorqud» monumental sənət abidəsi, söz gövhəri, bəşəri bir «Oğuznamə»dir.
        Elm aləminə «Kitabi-Dədə Qorqud» eposunun iki əlyazması məlumdur. Bu əlyazmaların biri və daha mükəmməli Almaniyanın Drezden muzeyində saxlanılır. Bu əlyazma giriş və on iki boydan ibarətdir, əsərin ikinci əlyazması girişdən və yalnız altı boydan ibarətdir.
        «Kitabi-Dədə Qorqud» bahadırlıq və qəhrəmanlıq dastanıdır. Buradakı boylar orta əsrlərin ilkin çağlarının həyatı ilə səsləşir. Əhvalatlar el ağsaqqalı, el ozanı Dədə Qorqudun dilindən söylənilir. Əsərdə oğuzların hərbi yürüşləri, inam və görüşləri, basqın və savaşları, adət və ənənələri, köçəri və oturaq həyatı bədii şəkildə öz əksini tapmışdır.
        Oğuz elinin başçısı Qamğan oğlu Bayındır xandır. Onun əsərdə yalnız adı çəkilir, onunla bağlı heç bir əhvalat söylənilmir. Oğuz elinin baş qəhrəmanı Ulaş oğlu Qazan xan və onun ətrafında olan bahadırlardır. Elobanı yağılardan, azğın kafirlərdən qorumaq, doğma yurdun şərəfini qorumaq onların üzərinə düşür. Düşmənləri diz çökdürən oğuzlarda daxili ədavət də ziddiyyətlərdən törəyir. Öz dayısının başını kəsən Salur Qazan bununla xəyanətlə öldürülmüş Bamsı Beyrəyin qanını alsa da, hər halda oğuzun oğuza əl qaldırması faciədir, arzuolunmaz hadisədir.
        «Kitabi-Dədə Qorqud»un hər boyunda bir oğuz igidinin qəhrəmanlığından danışılır. Hadisələr yay-qış qarı-buzu əriməyən Qazlıq dağında, alınmaz Əlincə qalasında, Şərurda, Dərbənddə, Gəncədə, Bərdədə, Dərəşamda, Qaraçuqda, Aladağda, Ağcaqalada, Göyçədə, Bayatda baş verir və bütün bunlar onu sübut edir ki, «Kitabi-Dədə Qorqud» məhz Azərbaycan xalqının sənət abidəsi, söz abidəsidir. Əsərdəki bir çox yeryurd adları bizim günümüzdə də həmin adlarla tanınmaqdadır.
        Oğuzlar üçün yurd, Vətən sevgisi, torpaq hər şeydən yüksək və əzizdir. Onlar hər an doğma el-oba uğrunda canlarından keçməyə hazırdırlar. Oğuzlar öz qonşularına qarşı da mərddirlər. Onlar başqasının torpağına hücum etmir, sərhədlərini pozmurlar. Lakin düşmən xəyanət edib qəfil hücum etdikdə oğuz igidləri hamılıqla Vətənin müdafiəsinə qalxır, düşməni tar-mar edirlər. Dar gündə Vətən sevgisi oğuzlara öz aralarındakı incikliyi də unutdurur, onları birləşdirir.
        Oğuzlarda qadına, anaya yüksək ehtiram və məhəbbət vardır. Burada ana haqqı tanrı haqqına bərabər tutulur. «Sallur Qazanın evinin yağmalanması boyu»nda Qazan xan düşmənlə qarşılaşarkən hər şeydən keçir, lakin anasından keçmir. Oğuzun qadınları, qızları da ismətli, namuslu el qızlarıdır.
        Oğuzlar çətinə düşəndə tanrıya sığınır, onu köməyə çağırırlar. Tanrı da hər dəfə oğuzların köməyi olur, onları çətinliklərdən çıxarır.
        «Kitabi-Dədə Qorqud» oğuzların dastana çevrilmiş tarixidir. Dastanda hər sözün, ifadənin, adın dərin mənası var və bunların hamısının arxasında soykökümüz olan oğuzların keçmiş tarixi durur."
"        Azərbaycan ədəbiyyatı tarixində görkəmli yer tutan sənətkarlardan biri də Qasım bəy Zakirdir. O, Azərbaycan ədəbiyyatında tənqidi realizmin təməl daşını qoyanlardan biri, həm də ədəbiyyat tariximizdə görkəmli satirik kimi məşhurdur. Zakir XIX əsrin birinci yarısında yaranmağa və qol-budaq atmağa başlayan realist-demokratik ədəbiyyatın ilk görkəmli nümayəndəsi və onun yaradıcılarından biri hesab olunur.
        Qasım bəy Zakir həm incə ruhlu lirik bir şair, həm də yaşadığı cəmiyyətin eybəcər cəhətlərini ifşa edən bir satirikdir. Azərbaycan ədəbiyyatında yeni tipli satiranın, öldürücü və ifşaedici gülüşün formalaşması onun adı ilə bağlıdır. Böyük şair şəffaf bir güzgü kimi öz dövrünün ictimai eybəcərliklərini, zülm və ədalətsizliklərini göstərərək kəskin tənqid atəşinə tutmuş, xalqı istismar edən, onu cəhalət və nadanlıq zülmətində saxlayan dövlət və din xadimlərinin həqiqi sırasını açmışdır.
        Zakir satirasının əsas tənqid hədəfı çarizmin müstəmləkəçilik siyasətinə xidmət edən qayda və qanunlar, hakimlərin özbaşınalığı və rüşvətxorluğu, idarə və məhkəmələrdəki süründürmələr və ədalətsizliklərdir. Şair öz satiralarında göstərir ki, ölkədə oğurluq, quldurluq baş alıb gedir, talançılıq və vergilər əhalini incidir, qayda-qanun yaratmalı olan vali və onun məmurları isə yalnız öz mənafelərini güdür, yaramaz işlərlə məşğul olurlar. Cinayət və oğurluqların bir səbəbini də Zakir dövlət idarələrində və məhkəmələrdə baş alıb gedən rüşvətxorluqda və süründürməçilikdə görür. Şair divan və məhkəmələrin ancaq dövlətlilərə xidmət etdiyini, xalqı əzməkdə bir vasitə olduğunu açıb göstərir, süründürməçiliklə məşğul olan, «beşşahılıq iş üçün on manat alan» insafsız məmurlan kəskin tənqid edir:
  Ərzə verə bir nəfərin pədəri,
Fərzəndinə olmaz zahir əsəri;
Yetmiş ildən sonra nəvvadələri
Məgər ondan tapa bir rahi-nicat.

        Zakir satirasının tənqid obyektlərindən biri də ikiüzlü ruhanilər, yalançı və satqın din xadimləridir. Şair realist bir sənətkar kimi din xadimlərinin iç üzünü açır, onların dini fanatizmi təbliğ etməklə camaatı aldatdığını, dindən yalnız öz tamah və mənafeləri üçün istifadə etdiklərini açıb göstərir, onlara qarşı nifrət hissi aşılayır. Şair «Qarabağ qazisi», «Şuşa mollaları haqqında» və s. kimi şeirlərində, M.F.Axundzadəyə yazdığı «Bax» rədifli məktubunda göstərir ki, din xadimləri, ruhani və mollalar ölkəyə hərc-mərclik salan, sözləri ilə əməlləri düz gəlməyən tüfeyli və müftəxordurlar:
  Vaiz bizə söylər şəri Mustafa,
Hərama mürtəkib olmayın əsla!
Özü lüm-lüm udur batində, əmma
Zahirdə dediyi mənayə bir bax!

        Zakir ruhaniləri tənqid edərkən heç də islam dininə, Allaha qarşı çıxmırdı. O, Allahı da Islam dinini də ürəkdən qəbul edir, lakin Allah və din adından danışıb onu ciblərinə uyğunlaşdıran ruhaniləri kəskin tənqid edir, ifşa hədəfinə çevirirdi.
        Zakirin satiralarında təkcə çarizm, onun məmurları, ruhanilər deyil, cəmiyyətin digər mənfi təbəqələri də gülüş hədəfi kimi götürülmüş, zəhmətkeş xalqı istismar edən zülmkar bəylər, xanlar, xalqı soymaqla məşğul olan baqqallar və tacirlər və başqaları öldürücü satira atəşinə tutulmuşdur. Şair bəy və mülkədarlarda gördüyü zülmü, əxlaqi eybəcərlikləri özünün yaxından tanıdığı Cəfərqulu xan, Əmiraslan bəy, Hüseyn bəy və başqaları kimi çürük mənəviyyatlı şəxslərin simasında ümumiləşdirir, bu adamları Firon, Zöhhak kimi qaniçən tarixi şəxslərlə müqayisə edərək onların daha alçaq simaya malik olduqlarını göstərirdi.
  Çoxlann qılıbsan çörəyə möhtac,
Axtarsan, tapılmaz dərdinə əlac;
Fironu Hamanü Zöhhakü Həccac
Ola bilməz ola sitəmkar sendən.

        Qasım bəy Zakirin satiraları həm XIX əsrin ictimai bəlalarını açıb göstərən, ədalətsizlik və yaramazlıqları ifşa edən, həm də rəngarəng üslub çalarlarına malik əsərlər kimi diqqətəlayiqdir. Bu şeirlər müasir həyatımız üçün də aktual mövqedədir və oxucular tərəfindən indi də maraqla oxunur."
"        XIX əsr Azərbaycan ədəbiyyatının ən görkəmli nümayəndələrindən biri Qasım bəy Zakirdir. Ədəbiyyatımız tarixində satirik üslubun yaranması onun adı ilə bağlıdır. Satiranın bir yaradıcılıq sahəsi kimi təşəkkül tapmasında və inkişafında Qasım bəy Zakirin mühüm rolu olmuşdur. Qasım bəy Zakir, hər şeydən əvvəl, incə ruhlu bir poetik şəxsiyyət, Füzuli və Vaqif şeiri ənənələrini davam və inkişaf etdirən görkəmli lirik şairdir. Onun zəngin ədəbi irsinin böyük bir qismini lirik şeirlər təşkil edir. Bu lirik şeirlərin bir hissəsi klassik şeir üslubunda yazılmış qəzəl, müxəmməs, müstəzad, tərcibənd və tərkibbəndlərdən, digər hissəsi isə heca vəznində yazılmış qoşma, gəraylı və təcnislərdən ibarətdir.
        Qasım bəy Zakirin lirikasının bir hissəsi məhəbbət, qalan hissəsi isə ictimai mövzudadır. Onun məhəbbət mövzusunda yazılmış şeirlərinin əsasını insan gözəlliyinin, ülvi məhəbbət hisslərinin, insanın daxili-mənəvi aləminin tərənnümü təşkil edir. Bu əsərlərdə həyat sevgisi, mənalı və insani ömür təbliğ olunur.
        Qasım bəy Zakirin gözəlliyə dair baxışları onun lirik qəhrəmanının dili ilə ifadə olunur. Bu lirikada insan gözəlliyini qiymətləndirən əsas surət Aşiqdir. Bu Aşiq özünün bir sıra xüsusiyyətlərinə görə sələflərindən seçilir. O, həyatın mənasını təmiz, saf məhəbbətdə, dərin insani duyğularda görən və yüksək dəyanətə malik olan bir şəxsdir. Məhəbbətdə yüksək vəfa və sədaqət nümayiş etdirir. Aşiq gecə-gündüz sevgilisinin xəyalı ilə yaşayır, ona səcdə etməyi, hətta Kəbə ziyarətindən üstün sayır:
  Aşiqə məşuqun didarını görmək
Ziyadədır Kəbə ziyarətindən.

        Zakirin lirik-romantik qəhrəmanı sevgi yolunda nə qədər əzab və iztirab çəkirsə də, bədbinləşmir, məşuqəsinin vüsalı onu ruhlandırır. Bu aşiq gündə yüz dəfə sevgilisinin başına dolanmağa hazırdır, hətta eşq oduna yanmaqda özünü pərvanədən daha cürətli və daha dözümlü sayır:
  Sürmə çəksin gözlərinə, qaşına,
Gündə yüz yol mən dolanım başına.
Zakir tək yanmağa eşq atəşinə,
Cürəti var isə, pərvanə gəlsin.

        Zakir lirikasının böyük bir qismini onun gözəllərin təsvir və tərənnümünə həsr edilmiş şeirləri təşkil edir. Bu şeirlərdə təsvir olunan gözəllərin çoxu Zakirin özünün şəxsən gördüyü, tanıdığı gözəl qız və gəlinlərdir. Şair bu gözəlləri quru, cansız deyil, mənəvi keyfiyyətləri, özünün onlara bəslədiyi yüksək münasibəti, adət və ənənələri ilə birlikdə təsvir edir.
        Zakir lirikasının ən yaxşı nümunələrindən biri «Durnalar» qoşmasıdır. Bu qoşmada lirik qəhrəmanın vətən sevgisi, qürbət sıxıntısı dərin bir səmimiyyətlə tərənnüm olunur. Bu qoşma həm də özünün ictimai məzmunu ilə fərqlənir:
  Laçın yatağıdır bizim məkanlar,
Yavaş-yavaş gedin, səsiniz anlar.
Qorxuram toxuna ötən zamanlar,
Sürbəniz dağılıb çaşa, durnalar!

        Şair bu parçada «yırtıcılann» bir anlıq nəşə üçün durnaların səfini dağıdacağından qorxur, onlara yavaş-yavaş getməyi məsləhət görür. Çünki şairin özünü də məhz bu «yırtıcılar» elindən didərgin salmışlar.
        Yüksək ideya-bədii məzmuna malik «Durnalar» qoşması formaca da qabil sənət əsəri, poetik yaradıcılıq nümunəsidir.
        Zakir lirikası XIX əsr Azərbaycan həyatının, təbiət və insan gözəlliyinin ən parlaq dəyər ölçüsü, qiymətləndirmə meyarıdır. Onun lirik əsərləri həssas və incə qəlbli bir insanın könül duyğuları, qəlb çırpıntılarıdır. Məhz buna görədir ki, bu lirik şeirlər heç zaman öz təravətini itirmir, oxucular tərəfindən sevilə-sevilə oxunur."
"        XIX əsr Azərbaycan ədəbiyyatında dərin iz qoyan sənətkarlardan biri də Qasım bəy Zakirdir. Çoxşaxəli yaradıcılığı ilə seçilən şair həm incə ruhlu lirik şeirlər, həm ibrətamiz epik əsərlər, həm də kəskin satiralar qələmə almışdır.
        Qasım bəy Zakirin yaradıcılığında satiraları mühüm yer tutur. O, bu qəbildən olan şeirləri ilə yeni satira üslubu formalaşdırmış, ədəbiyyatımıza ifşaedici gülüş gətirmişdir. Şairin dərin ictimai məzmun kəsb edən satiralan birbaşa hədəfə ünvanlanır, müəllif dövrünün eybəcərliklərini açıq tənqid atəşinə tutur, seçdiyi tipləri oxucuya daha yaxından tanıtmaq üçün kəskin ifadələr işlətməkdən belə çəkinmir.
        Qasım bəy Zakirin satiralanndan söhbət açarkən ilk növbədə belə bir suala cavab vermək lazım gəlir. Nə idi lirik şeirlərində insan gözəlliyindən, saf məhəbbətdən söhbət açan şairin nifrət və qəzəb kasasını doldurub onu kəskin satiralar yazmağa sövq edən? Şairin satiralarında bu suala cavab verilir.
  Ərizə verə bir nəfərin pədəri,
Fərzəndinə olmaz zahir əsəri,
Yetmiş ildən sonra nəwadələri
Məgər ondan tapa bir rahi-nicat.

        Bu misralarda Qasım bəy Zakirin yaşadığı dövr barədə təsəwür yaranır. Şair ziddiyyətlərlə dolu olan bir dövrdə yaşamışdır. Cəmiyyət eybəcərliklər içində boğulurdu. Kəndlərdə bəylərin, xanların zülmü ərşə dayanır oğurluq, talançılıq baş alıb gedirdi. idarələrdə süründürməçilik, məmurların, hakimlərin ədalətsizliyi son həddə çatmışdı, mövcud qanunlar insanlann mənafeyinə zidd idi və yalnız çarizmin müstəmləkəçilik siyasətinin, ömrünün uzanmasına xidmət edirdi. Həssas qəlbli şair, təbii ki, bütün bu eybəcərliklərə biganə qala bilməzdi.
        Qasım bəy Zakirin satiralan dövrünün güzgüsü idi desək, yanılmanq. Bu şeirlərdə insanların ağır həyatına səbəb olan bütün eybəcərliklərə işıq salınır, cəmiyyətdəki tiplər - ədalətsiz hakimlər, rüşvətxor məmurlar, «beli şallı», «saqqalı hənalı» hacılar, fırıldaqçı tacirlər, riyakar din xadimləri ümumiləşdirilərək tənqid atəşinə tutulurlar.
  Həddən aşıb bu vilada şərarət,
Hər kim hər iş görsə puluna minnət.
Mu qədəri yoxdur ədlü-ədalət,
Və lakin şöhrəti-bicaya bir bax!

        Bu sətirlər Qasım bəy Zakirin dostu M.F.Axundzadəyə mənzum məktub şəklində yazdığı «Bax» rədifli satirasından götürülmüşdür. Müəllif bu şeirində doğrusu ilə yalanı, yaxşısı ilə yamanı bir-birindən seçilməyən, şərə, yalana bürünən cəmiyyətin bir sıra ictimai bəlalarını, mənfi cəhətlərini yana-yana açıb göstərmişdir. Şair bu bəlaların səbəbini dövlət məmurlarının ədalətsizliyində, mal-dövlətə hərisliyində, qanunların çürük mahiyyətində və onlara məhəl qoyulmamasında görürdü. Məsələn, ötən əsrin 40-cı illərində dərc olunan «Kəndli əsasnamələri»nə görə, kəndlilər müəyyən sərbəstliklər əldə etməli, bəylər, mülkədarlar onların istismarını yumşaltmalı idilər. Lakin dövlət məmurlarının biganəliyi ucbatından yerlərdə bunun tamam əksi baş verirdi və kəndlilərin zülmü daha da artmışdı. Qasım bəy Zakir belə vəziyyətə öz münasibətini istehza ilə, kəskin gülüşlə ifadə etmişdir.
        Müəllifin Qarabağ «keyfiyyətlərinin» tənqidinə həsr etdiyi «Xəbər alsan bu vilanın əhvalın» misrası ilə başlanan şeirinə də kəskin satirik ruh hakimdir. Yenə M.F.Axundzadəyə mənzum məktub şəklində yazdığı bu şeirdə müəllif Qarabağ kəndlərini bürüyən quldurluğun, yolkəsənliyin, özbaşınalığın acı mənzərəsini göz önündə canlandırır. Ən acınacaqlı cəhət isə odur ki, ixtiyar sahiblərinin özləri də quldurlarla əlbirdirlər, haqqını tələb edən, malını qorumaq istəyən kəndlilərin üstünə yüz yerdən çomaq çəkirlər.
        Qasım bəy Zakirin satiralarında dini xurafat da kəskin tənqid atəşinə tutulur. Müəllifin yaşadığı dövrdə yalançı din xadimləri xalqın savadsızlığından istifadə edərək cəmiyyətdə mütilik, itaətkarlıq əhvaliruhiyyəsini dərinləşdirməyə çalışır və beləliklə də, ictimai bəlaların geniş kök atmasına şərait yaradırdılar. Qasım bəy Zakir «Qarabağ qazisi», «Şuşa mollaları haqqında», «Üsuli və şeyxi təriqət mollalarının həcvi» kimi şeirlərində bu qəbildən olan yalançı din xadimlərinin iç üzünü açaraq onların əsl simasını xalqa göstərmişdir."
"        İnsan üçün həyatda ən gözəl və ən doğma şəxs onu dünyaya gətirən anadır. Ana müqəddəsdir və məhz müqəddəsliyinə görə Vətəni də anamız kimi sevir, ona «Ana Vətən!» deyirık. Vətən bizim varlığımız, fəxrimiz, qürurumuzdur. Vətən uğrunda, onun azadlıq və istiqlaliyyəti yolunda canını qurban verən, xalqın rifahı və xoşbəxtliyi naminə şəhid olan qəhrəmanlar heç vaxt unudulmur, öz ölümləri ilə ölümsüzlüyə qovuşurlar.
        Azərbaycan qəhrəmanlar yurdu, igidlər məskənidir. Neçə-neçə ərənlər yetişdirib bu müqəddəs torpaq, bu ulu diyar! Bu torpaq Babəklərin, Cavanşirlərin, Koroğluların vətənidir. Belə qəhrəmanlar həmişə yaşamışdır və daim yaşayacaqdır. Son dövrlərin narahat dünyası, zorla cəlb edildiyimiz Qarabağ savaşı bir daha göstərdi ki, Azərbaycan igidlər diyarı, qəhrəmanlar ölkəsidir. Bu torpaq halal torpaqdır. Kimlərinsə əlindən alınmayıb, kimlərdənsə zəbt olunmayıb. Halal bir torpağın övladları qəhrəman olmaya bilməz. Bu torpağın nankor övladını torpaq özü götürməz.
        Mən bu yazımda Azərbaycan qəhrəmanlarından biri haqqında Quliyev Mətləb Kamran oğlu barədə söhbət açmaq istəyirəm.
        Beyləqanda müəllim ailəsində anadan olmuş Mətləbi tale sanki vətən keşikçisi kimi həm çətin, həm də çətin olduğu qədər şərəfli bir xidmətə hazırlamışdı. Orta məktəbi bitirdikdən sonra təhsilini C.Naxçıvanski adına hərbi internat məktəbində davam etdirib onu əla qiymətlərlə başa vuran Mətləb bütün varlığı ilə hərbi sahəyə can atırdı. Təzəliklə leytenant rütbəsi də almışdı. Sumqayıt məktəblərində hərbi təlim müəllimi işləyirdi. Onu qamətinə çox yaraşan hərbçi geyimində qapıdan girən görəndə evdəkilərin sevinci, qüruru sinələrinə sığmırdı.
        Xain ermənilər Qarabağ savaşına əl atanda heç kim Mətləbin qarşısını ala bilmədi, Mətləbin bu sözləri hamını susdurdu: «Torpaq o zaman vətən olur ki, onu qoruyasan, uğrunda qan tökəsən... kişi kimi...»
        Milli Ordu hissələrində baş leytenant Mətləb Quliyevin başçılıq etdiyi taqım Ağdam cəbhəsində ön cərgələrdə vuruşurdu. Sayca üstün olan, həm də ətrafdakı hakim yüksəkliklərdə mövqe tutmuş ermənilər dəfələrlə hücuma keçsələr də, sərrast pulemyot atəşi ilə geri oturdulurdular. Mətləb döyüşü məharətlə idarə edir, ən çətin dəqiqələrdə özünü bu və ya digər mövqelərə çatdırırdı. Taqımın mövqeyi önündə yüzlərlə düşmən meyiti yerə sərilmişdi.
        Vuruşmanın ən qızğın çağında taqımın pulemyotçusu həlak oldu. Atəşin zəiflədiyini görən erməni quldurları qələbə çalacaqlarını yəqin edib yenidən irəli cumdular. Səngərlərə yaxınlaşmışdılar ki, bayaqdan susan pulemyot yenidən dilləndi. Erməni sıraları bir anda pərən-pərən düşdü, ölənləri yerdəcə buraxıb qaçmağa üz qoydular.
        Mətləb pulemyotun hər darağını boşaltdıqca, güllələr hədəfi yaxaladıqca elə bil Koroğlu nərəsi çəkir, qolu ilə gözlərini göynədən tərini silib yenidən tətiyi basırdı. O, bu döyüşdə şəxsən 30-dan artıq düşməni məhv etdi. Çətin döyüş bizim hissələrin qələbəsi ilə başa çatdı. Lakin bu qələbə üçün Mətləb öz canını qurban verdi, ölümü ilə ölümsüzlüyə qovuşdu. Belə qəhrəmanlar heç vaxt ölmürlər. Onlar qədirbilən xalqımızın qəlbində əbədi yaşayır, gələcək nəsilə örnək kimi həmişə xatırlanırlar."
"        Hər kəs həyata bir dəfə gəlir və hər kəs də Tanrı tərəfindən ona bəxş olunan ömrü müxtəlif cür yaşayır. Rəzil, qorxaq, şəxsi həyatına qapanaraq yaşayan insanlar cəmiyyətdə heç nə ilə fərqlənmirlər və özlərini isə bütün zamanlarda yüksək dəyərləndirmişlər. Yalnız mərd, xalqını və Vətənini böyük məhəbbətlə sevən qartal timsallı insanlar yüksələ bilərlər bu uca zirvəyə. Belə ömür şərəflidir, əbədidir. Həyatda şücaətlər göstərən, Vətən naminə çarpışan qəhrəmanların adı xatirələrdə yaşayır, onların şərəfinə abidələr ucaldılır, əməlləri barədə şeirlər yazılır, mahnılar, dastanlar qoşulur.
        Ana yurdumuz Azərbaycan ta əzəldən qəhrəmanlar diyarı kimi tanınır. Qədim Oğuz elində adət imiş. Ov ovlamayan, düşmən qarşısına çıxıb igidliklər göstərməyən gənc ad ala bilməzmiş, ailədə, nəsildə belə oğula hörmət göstərilməzmiş. Oğuz qızları da yalnız öz sevgililərini sayıb mərdliklərinə əmin olduqdan sonra onlara könül verərlərmiş. Babək, Cavanşir, Koroğlu, Nəbi, Tomris, Həcər, Nigar timsallı mərd oğul və qızlarımız zaman-zaman Azərbaycan adlı məmləkətin qəhrəmanlıq salnaməsini yaratmışlar.
        Xalqımıza, odlar yurdu Azərbaycana xas olan qəhrəmanlıq ənənəsi bu gün də yaşayır. Məgər 1990-cı ilin 20 Yanvar gecəsində mərd oğul və qızlarımızın Vətənin müstəqilliyi uğrunda ayağa qalxmalan, təpədən dırnağadək müasir texnika ilə silahlanmış qoşunların yolu üstündə əliyalın canlı sədd qurmaları əsl qəhrəmanlıq nümunəsi deyilmi? Qarabağ uğrunda müharibədə misilsiz şücaətlər göstərən, ölümləri ilə ölməzlik qazanan şəhidlər məhz bizim dövrün qəhrəmanlarıdırlar. Onların adı nəsildən-nəslə keçərək daim yaşayacaq, ruhları Vətənin göylərində həmişə sərbəst yaşayacaq. Sevimli şairimiz Musa Yaqub Azərbaycanın oğul və qızlarının Vətənə olan sonsuz məhəbbətini aşağıdakı misralarda səmimi şəkildə belə ifadə etmişdir.

Bəlkə də, borcundan çıxmadım,
Vətən Ömür bahar deyil ki, bir də qayıtsın.
Öləndə qoynunda qoy ölüm ki mən,
Çürüyüm, birovuc torpağın artsın...

        Azərbaycanın Milli Qəhrəmanı leytenant Məzahir İzzət oğlu Rüstəmov da Gədəbəyin Şınıx bölgəsində ağır vəziyyət yarananda məhz «Vətən torpağını bir ovuc» artırmaq üçün könüllü surətdə cəbhəyə yola düşmüşdü. Şahidlər söyləyirlər ki, həmin dövrdə Başkənd cəbhənin ən qaynar nöqtəsinə çevrilmişdi. Ermənilərin məqsədi Çənlibel adlanan strateji yüksəkliyi ələ keçirmək idi. Gənc komandir Məzahir Rüstəmovun Şınıx bölgəsinə gəlməsi düşmənlərin məkrli planlarını əməlli-başlı alt-üst etdi. Məzahir Rüstəmov isə əsl vətənpərvər idi, qısa müddətdə əsgərləri arasında böyük nüfuz qazanmışdı, döyüş və kəşfiyyat əməiiyyatlarını əsl hərbçilərə xas peşəkarlıqla hazırlayırdı. Buna görə də onun rəhbərliyi altında gedən döyüşlərdə düşmən bir qayda olaraq ağır itkilərə məruz qalırdı.
        1992-ci ilin avqustunda Mutudərə istiqamətində gedən döyüş isə Məzahir Rüstəmovun son döyüşü oldu. Həmin döyüşdə 32 yaşlı komandirin gözləri həyata əbədilik yumuldu. Lakin bu, adi bir ölüm deyildi. Məzahir həyatdan qəhrəman kimi getdi. Jurnalist-publisist Sabir Hüseynov «Şimşək çaxır dağlarda» kitabında Məzahir Rüstəmovun ölümünü belə təsvir edir: «...Yox, qəhrəmanlar əsir düşmürlər - deyib səngərdən irəli çıxdı. Sinəsinə sıxdığı qumbaraları çıxartdı. Və qəflətən güclü partlayış səsi dağlarda əkssəda verdi. Bu səs-küyün içində «ana» kəlməsi eşidilməz oldu...»
        Gənc leytenant Məzahir Rüstəmovun qəlbində çoxlu arzu, istək var idi. O, qızı Təhminəni qayğısız böyütmək, atası - professor izzət Rüstəmov kimi alim olmaq istəyirdi. Lakin amansız ölüm cəsur komandirin arzularını yarımçıq qırdı. Təsəlli yeri isə...
        İndi ölümündən sonra Azərbaycanın Milli Qəhrəmanı adına layiq görülən Məzahir Rüstəmovun vaxtı ilə təhsil aldığı Bakıdakı 32 saylı məktəbin qarşısında büstü ucalır. O, necə də məğrur görünür! Məktəbin şagirdləri tez-tez büstün önünə tər gül dəstələri qoyaraq qəhrəmanın xatirəsini əbədi yaşadacaqlarına və Vətəni onun kimi sevəcəklərinə and içirlər."
"(N.Gəncəvi)
        Yaxşılıq barədə söhbətimə belə bir rəvayətlə başlamaq istyirəm: Rəvayətə görə, xeyir və şər xislətli iki qonşu olur. Şər xislətli qonşu daim pis əməllər törədir, qonşusuna ziyan vurur. Xeyir xislətli qonşu isə onun ziyankarlığını həmişə təmkinlə qarşılayır, qonşu ilə mübahisəyə çıxmır, onun vurdugu ziyanın yerini doldurur. Ondan bunun səbəbini soruşduqda isə belə cavab verir: Qonşu öz pisliyindən qalmır, mən nə üçün xeyirxahlığımdan əl çəkməliyəm? Bu ibrətamiz nəsihətdə nə qədər böyük hikmət var. insan saflaşır, pisliklərdən uzaq olmağa çalışır, belə nəsihətlərə qulaq asdıqda.
        Yaxşılıq insana xas olan müsbət keyfiyyətlərdən biridir, kamillik nümunəsidir. Xeyirxah əməli ilə başqalarının işinə yarayan, köməyinə çatan şəxs ilk növbədə öz həyatını mənalandırır. Böyük alim Nəsirəddin Tusi yazırdı: «Xeyirə həsr edilməmiş həyatı mənasız və hədərə getmiş hesab et».
        İsti havalarda yol gedərkən qarşımıza çıxan ağacların kölgəsində ayaq saxlayıb nəfəsimizi dəririk, yol üstündəki bulağın suyundan içib sərinlənirik. Bu zaman, təbii ki, qəlbimizdə bu qollu-budaqlı ağacı əkib, becərən bu bulağı tikib ərsəyə gətirən naməlum insana minnətdarlıq hissi baş qaldırır. Bax, xeyirxah işin nəticəsi budur. İllər ötsə də, savab əməl itmir, başqalarının ehtiyacını ödəyir, həyatını yüngülləşdirir.
        Yaxşılıq etməyi özlərinə həyat amalı seçmiş insanlar bu yaxşılığın əvəzinin nə vaxt qayıdacağı barədə düşünmürlər. Həyatın dialektikası isə belədir. Bu dünyada heç nə itmir, yaxşılığın əvəzi mütləq qayıdır. Belə bir deyim də əbəs yerə yaranmayıb. Balığı at dəryaya, balıq bilməsə də, Xaliq biləcək.
        Böyük Azərbaycan şairi Nizami Gəncəvinin «Xeyir və Şer» mənzum hekayəsini xatırlayaq. Şair əsərin qəhrəmanlarına onların xarakterinə uyğun ad seçmişdir. Şər pisliklərin təmsilçisidir. Və sonda əməllərinə layiq aqibətlə üzləşir. Xeyirin qəlbi isə xeyirxahlıqla yoğrulmuşdur. Onun yeganə amalı rastlaşdığı insanlara yaxşılıq etməkdir. Müəllif qəhrəmanını sınağa çəkir. Şər su istəyən Xeyirin gözlərini çıxarır və səhrada tək-tənha qoyur. Lakin Xeyirin yaxşı əməlləri həyatda onun qarşısına çıxır. O, kürd qızının, kürdün təmənnasız yaxşılıqları sayəsində qurtulur və öz xeyirxahlığını davam etdirir.
        Ədəbiyyatımız belə nümunələrlə zəngindir. Sevimli yazıçımız 5.5.Axundovun «Nurəddin» hekayəsində yazıçı yaxşılıqla yamanlığı, xeyirxahlıqla bədxahlığı üz-üzə qoymuşdur. Balaca Nurəddinin xeyirxah təbiətli atası Hacı Nəsir həyatda həmişə başqalarına təmənnasız yaxşılıqlar etmişdir. Atasının bu yaxşılıqları əsərin sonunda Nurəddinin qarşısına çıxır. Vaxtı ilə Hacı Nəsirin xeyirxahlığından bəhrələnən Rəhim və onun ömür-gün yoldaşı hər cür qayğı göstərərək fayton qəzasına düşmüş Nurəddini ölümün pəncəsindən xilas edirlər.
        Həyatı yaxşı bilən, əsərlərini dərin müşahidələr əsasında qələmə alan 5.5.Axundov «Nurəddin» hekayəsini belə ibrətamiz sonluqla tamamlamaqla göstərmək istəmişdir ki, həyatda yaxşılıq heç vaxt itmir, o hansısa bir formada mütləq qayıdıb insanın qarşısına çıxır.
        Hər şeyin zamana ehtiyacı var, deyiblər. Yaxşılıq da belədir. Bəzən onun öz təsdiqini tapması üçün uzun illər lazım gəlir. Əməlləri insan humanistliyinin zirvəsində dayana biləcək görkəmli xeyriyyəçi H.Z.Tağıyevin adının çəkilməsi on illər boyu yasaq edilmişdi. Lakin zaman hər şeyi yerbəyer etdi, kimin kim olduğunu təsdiqlədi. Bu gün vaxtı ilə milyonlarını xalqının inkişafı yolunda xərcləyən H.Z.Tağıyevin xatirəsi insanların qəlbində yaşayır.
        Yaxşılıq haqqında mütaliə etdiyim kitablar, bu barədə böyüklərdən aldığım nəsihətlər mənim də əqidəmdə özünə möhkəm yer edib. Mən yaxşılıq etməyi, dara düşən insanlara təmənnasız kömək əli uzatmağı özümə həyat amalı seçmişəm."
"(M.Araz)
        Qanlı 20 Yanvar faciəsi, bir gecənin içində yer üzündən silinən Xocalı şəhəri, mədəniyyət, musiqi beşiyimiz Şuşanın süqutu, Xankəndinin, Kəlbəcərin, Laçının, Qubadlının, Ağdamın, bütövlükdə torpaqlarımızın 20 faizinin işğalı, 1 milyondan artıq soydaşımızın doğma ev-eşiklərindən didərgin salınması, 20 min həmvətənlimizin həyatına son qoyulması, maddimədəniyyət abidələrimizin dağıdılması, təbii sərvətlərimizin talan edilməsi... Azadlığımıza qənim kəsilən, torpaqlarımıza göz dikən məkrli düşmənlər tərəfindən xalqımıza, Vətənimizə vurulan daha neçə-neçə zərbə, milli varlığımıza, soykökümüzə yönələn daha neçə-neçə məkrli plan...
        Zaman-zaman belə acınacaqlı olaylarla üz-üzə qalan, itkilər verən bir xalqın oğul və qızlarının sakit ömür sürməyə mənəvi haqları varmı? Cavab birmənalıdır: bu çətin dönəmdə itkilərimizə yanmasaq, bir-birimizə dayaq durmasaq, hər birimiz öz daxilimizdə bir əsgərə çevrilməsək, tarix bizi bağışlamaz, yerlə-yeksan olarıq, nişanəmiz qalmaz bu dünyada. Ana Vətənə düşmən gözləri dikilibsə, bütün el ayağa qalxmalı, ölkənin paytaxt şəhəri də, ən ucqar kəndi də ön cəbhəyə çevrilməli, şair qələmi, rəssam fırçası, bəstəkar mahnıları, dəmirçi çəkici ilə səfərbər olmalıdır.
        Poeziyamızın görkəmli nümayəndəsi Məmməd Arazın bir çox şeirləri məhz bu ruhda köklənmişdir. Doğma diyarın hər guşəsinə qəlbən bağlı olan şair Vətənin qayalarında mamır olub bitməyə belə hazırdır, təki Vətən onu səsləsin, təki Vətən ona oğul desin. Görkəmli söz ustasının qələmə aldığı «Ayağa dur, Azərbaycan!» şeiri poeziyamızda vətənpərvərlik mövzusunda yazılan ən yaxşı əsərlərdəndir. Şeirdə şairin daxili harayı, vətəndaş yanğısı hər misrada hiss olunur.
        Vətəndaş şair Azərbaycanın başı üstündə qara buludlar dolaşmasına, torpaqlarımıza xain əllər uzanmasına biganə qala bilmir. O, zamanın sərt gərdişləri qarşısında həmvətənlərinə, soydaşlarına xitab edir. Şair
  Nə yatmısan, qoca vulkan, səninləyəm!
Ayağa dur, Azərbaycan, səninləyəm!

deyib özüqarışıq hamını, bütün Azərbaycanı mübarizəyə səsləyir. Bu mübarizə zamanın tələbidir labüddür. Yuxanda sadaladığımız və sadalamadığımız neçə-neçə faciəni yaşayan xalqın mürgüləməyə haqqı yoxdur. Düşmən yatınır, pislik etməyə, fitnə-fəsadlar törətməyə məqam gözləyir. Biz onların layiqli cavablarını vermədikcə yağıların iştahı artır, sərhədlərimiz daralır. Hanı Dədə Qorqud qəhrəmanlarının, Ş.İ.Xətayinin bizlərə qoyub getdikləri əzəli Azərbaycan torpaqları? Hanı İrəvan, Göyçə, Zəngəzur, digər yurd yerlərimiz? Düşmənə dərin nifrətini ifadə edən şair sanki hər birimizin yaxasından tutub silkələyir, bizlərə Şəhriyarın, Bəxtiyarın harayını, məzarından baş qaldıran babamızın çağırışını çatdırır. Azərbaycan tarixinin elə bir kəşməkəşli dövrünü yaşayır ki, körpədən böyüyə, qız atasından nər oğullaradək hamı düşmən qarşısında müsəlləh əsgər kimi dayanmalıdır. Bu sınaq anlarında hamı içindəki qorxunu qovmalı, özünü bozqurda çevirməlidir. Yalnız bu halda düşməni əzmək, Vətənə uzanan xain əlləri kəsmək mümkündür. M.Araz özünü bu mübarizənin ön cərgəsində görürdü. Şair qələmi, şeiri, misrası ilə düşməni yenməyə hazırdır.

Əzin məni xıncım-xıncım,
Kəsmir əgər söz qılıncım,
Didin məni didim-didim.

        «Qabaqdakı bir körpəni», «neçə səni», «neçə məni» xilas etmək üçün, hətta tank altına atılmağa belə hazır olan vətəndaş şairin hissləri başadüşüləndir. Zamanın imtahana çəkdiyi indiki çətin sınaq dövründə biz yurdumuzun zəngin mübarizə və qəhrəmanlıq tarixini vərəqləməliyik. Babalarımız Vətəni alınmaz qalaya çevirmiş, bu torpaqda düşmənin at oynatmasına heç zaman imkan verməmişlər. Məkrlə, hiylə ilə torpaqlarımıza soxulan düşmən qanına qəltan edilmiş, başqalarına da görk olsun deyə onların görən gözləri çıxarılmış, silah tutan əlləri kəsilmişdir. Babək, Ş.I.Xətayi, Qaçaq Nəbi bu yurdun qəhrəmanlıq tarixini yazmış, şərəf salnaməsini yaratmışlar. Belə şərəfli keçmişi olan xalq indi də «ölümü ilə qalımını ayırd etməlidir». Seçim etmək, varlığımızı qəti şəkildə təsdiqləmək zamanıdır. Ayağa qalxmalı, itkilərimizin yerini doldurmalı, özümüzünkü olanları özümüzə qaytarmalı, Azərbaycanın bütövlüyünü təmin etməliyik. Bu bizim Vətəndaş missiyamız, gələcək qarşısında borcumuzdur. Yaşamaq istəyiriksə, ilk növbədə torpağı qorumalı, Vətəni yaşatmalıyıq."
"        Qarabağ! Azərbaycanın dilbər guşəsi, milli iftixarımız Üzeyirin, Xan Şuşinskinin, Natavanın yurdu, milli təsdiqimiz muğamın beşiyi, hər birimizin cismən və ruhən bağlı olduğumuz məkan. Neçə illərdir ki, Qarabağ bizə, biz onun başı qarlı, dumanlı dağlarına, yamyaşıl meşələrinə həsrətlə baxırıq. Şuşa qalasını, isa bulağını, Cıdır düzünü, Xarı bülbülü nisgillə yad edirik. Neçə illərdir ki, Qarabağ bizdən ayrı düşüb, babalarımızın at oynatdıqları yurd yerlərinə ayaq basa bilmirik.
        Xain qonşularımız ermənilərin 1988-ci ildə başladıqları elan olunmamış müharibədə Azərbaycan təkləndi, ermənilər rus ordusunun, digər xarici qüvvələrin dəstəyi sayəsində Dağlıq Qarabağı və ona bitişik 7 rayonu zəbt etdilər. Hazırda torpaqlarımızın 20 faizi düşmən tapdağı altındadır. Müharibə 20 min azərbaycanlının həyatına son qoymuşdur. Döyüşlərdə 100 min soydaşımız yaralanmış, 50 min nəfər müxtəlif dərəcədə bədən xəsarəti alaraq əlil olmuşdur.
        Müharibənin respublikamıza vurduğu ziyanın, dağıntıların miqyası ölçüyəgəlməzdir. Hərbi təcavüz ölkəmizin 17 min kvadrat kilometr məhsuldar torpaqlarının işğalının, 900 yaşayış məntəqəsinin, 7 min sənaye və kənd təsərrüfatı obyektinin, 700 təhsil, 665 səhiyyə ocağının, 800 kilometr avtomobil yollarının dağılmasına səbəb olmuşdur.
        Müharibədən mədəni irsimiz daha artıq dərəcədə ziyan çəkmişdir. Ermənilər işğal altında qalan ərazilərdəki 22 muzeyi, 4 rəsm qalereyasını, 9 sarayı qarət etmiş və dağıtmışlar. Tarixi əhəmiyyət daşıyan 40 min muzey eksponatı və sərvəti talan olunmuş, 44 məbəd və 9 məscid təhqirə məruz qalmışdır. Dağıdılmış 927 kitabxanada 4,6 milyon kitab və nadir əlyazma məhv edilib... Bu siyahı çox uzundur. Dağıntıya məruz qalan, yandırılan sərvətlər tək Azərbaycanın deyil, bütün bəşər sivilizasiyasının misilsiz mədəniyyət nümunələri idi. Təxmini hesablamalara görə, müharibədə Azərbaycana 60 milyard ABŞ dolları həcmində ziyan dəymişdir. Xalqımızın məruz qaldığı mənəvi-psixoloji zərbə isə daha ağır olmuşdur.
        Alınan məlumatlara görə, hazırda ermənilər işğal altındakı ərazilərimizdə təbiətə vəhşicəsinə ziyan vururlar, meşələrdəki qiymətli ağaclar kütləvi surətdə doğranaraq Ermənistana daşınır, torpaqlarımızda gizli şəkildə narkotik bitkilər əkilib becərilir, terrorçu dəstələr hazırlanır.
        Düşmən Azərbaycana məqsədli şəkildə vurduğu bu ziyanın əvəzini mütləq alacaq, Qarabağ torpağı düşmən tapdağı altında qalmayacaq! Bu nida hər bir azərbaycanlının qəlbinin sədasıdır. Məlumdur ki, hazırda münaqişənin sülh yolu ilə nizamlanması üçün danışıqlar aparılır. Bu danışıqlarda Amerika Birləşmiş Ştatlan, Fransa, Rusiya kimi iri dövlətlər və nüfuzlu beynəlxalq təşkilatlar iştirak edirlər. Birləşmiş Millətlər Təşkilatının Təhlükəsizlik Şurası 1993-cü ildə ermənilərin zorla zəbt etdikləri torpaqların qeyd-şərtsiz geri qaytarılması barədə 4 qətnamə qəbul etmişdir. Azərbaycan dövləti torpaqlarımızda yenidən müharibə başlamasını, qan tökülməsini istəmir, çalışır ki, sülh danışıqları nəticə versin. Danışıqlarda Azərbaycanın nümayiş etdirdiyi mövqe haqq-ədalət mövqeyidir. Biz heç bir ölkəyə qarşı ərazi iddiası irəli sürmürük, eyni zamanda öz torpaqlarımızın bir qarışının da düşmən tapdağında qalmasına imkan verməyəcəyik.
        Lakin ermənilər hər vəchlə sülh danışıqlarını yubatmağa çalışır, BMTnin çıxartdığı qətnamələri yerinə yetirməkdən yayınırlar. Ermənilərin tutduqları belə qeyri-ciddi mövqenin sonu yoxdur. Sülh danışıqları baş tutmayacağı təqdirdə xalqımız bir nəfər kimi ayağa qalxıb torpaqlarımızı mənfur düşməndən azad etməyə hazırdır. Indi bizim düşməni torpaqlarımızdan vurub atmağa qadir olan ordumuz formalaşıb. Ölkəmizin iqtisadi qüdrəti artdıqca ordumuz da güclənir. Dövlət büdcəsindən ordunun ehtiyacları üçün ayrılan vəsaitin həcmi ildən-ilə artır ki, bu da Azərbaycanın silahlı qüvvələrinin maddi-texniki təminatının daha da möhkəmlənməsi, kadr hazırlığının daha da yaxşılaşması deməkdir.
        Nizami ordumuzun möhkəmlənməsi, beynəlxalq miqyasda Azərbaycanın haqq mövqeyinin dəstəklənməsi, insanlarda düşmənə nifrətin artması, yekdil əhvali-ruhiyyənin yaranması onu deməyə əsas verir ki, Qarabağ torpağı düşmən əsarətindən azad ediləcək. Ordumuzun, xalqımızın düşmən üzərində zəfər yürüşünə çıxacağı, üçrəngli bayrağımızı Qarabağ torpağına sancacağı günə az qalıb. O gün mütləq gələcək!"
"(N.Gəncəvi)
        Elmin insan həyatında, cəmiyyətin inkişafında rolu barədə çox deyilib, çox yazılıb. İslam dünyasının böyük simalarından olan Həzrəti Əlinin ölüm ayağında oğlu Həzrəti Həsənə verdiyi birinci nəsihət belə idi: «Zənginliyin ən böyüyü ağıldır». Həqiqətən də, elm öyrənib ağıl, zəka sahibi olan insanın zənginliyini heç nə ilə müqayisə etmək mümkün deyil. Elmli insan cəsarətli olur, həyatın enişli-yoxuşlu yollarında büdrəmir, qarşısına çıxan çətinlikləri asanlıqla dəf edir. Elmin gücü ilə istənilən bağlı qapıya açar tapmaq mümkündür.
        Elm xəzinəsi ucu-bucağı görünməyən bir ümmana bənzəyir. Bu ümmanda çoxlu sirlər yatır. Lakin elm dəryasının sirlərinə yiyələnmək heç də asan deyil. Bundan ötrü gərək səbir, möhkəm iradə, dözüm nümayiş etdirəsən. Bu mənada böyük Nizaminin aforizmə çevrilmiş yuxarıdakı misralarında dərin hikmət var. Mütəfəkkir şair bu misralarla insanlara elm dəryasına cəsarətlə baş vurmağı, elmin incəliklərinə mükəmməl yiyələnməyi və seçdiyi, taleyini bağladığı sənətin kamil bilicisi olmağı tövsiyə edir. Ümumiyyətlə, N.Gəncəvinin yaradıcılığında elm çox yüksək dəyərləndirilir. Şair həyatda gücü, qüvvəti ancaq elmdə görür və alimin rütbəsini ən uca rütbə sanır.
  Qüvvət elmdədir, başqa cür heç kəs
Heç kəsə üstünlük eyləyə bilməz!
Hər uca rütbədən biliniz, fəqət
Alimin rütbəsi ucadır əlbət!

        Dünyanın mənzərəsini dəyişən elmi kəşflər böyük Nizaminin hələ XII əsrdə söylədiyi fikirlərin bir növ təsdiqinə çevrilmişdir. Bir zamanlar uçan xalçaların üstündə dünyanı xəyali səyahətə çıxan insanlar indi Yer kürəsinin uzaq nöqtələri arasındakı məsafəni müasir təyyarələrin vasitəsi ilə cəmi bir neçə saata qət edirlər. Vaxtilə nağıllarda dünyanı «işıqlı» və «qaranlıq» deyə iki qismə bölən, qəhrəmanları yeraltı şəhərlərə «aparan» insanlar indi hətta, dənizin dibindən ölkələri birləşdirən tunellər çəkməyə müvəffəq olmuşlar. Təkcə XX əsrdə çoxlu sayda nadir kəşflər edilmişdir. Ağılın təntənəsi adlandırılan XX əsrdə kosmosa yol açılmış, Yerin süni peykləri yaradılmış, uzaq məsafələrdən idarə olunan qurğular, mobil telefonlar kəşf edilmişdir. Evlərimizin çağrılmamış qonağına çevrilən «mavi qutu»nun düyməsini basan kimi göstərib danışması çox qəribə deyilmi? Bütün dünyanı «böyük kəndə» çevirib eyni bir şəbəkədə birləşdirən internet isə ən son yeniliklərdəndir...
        Bu siyahını uzatmaq da mümkündür. Lakin əsas sual başqadır: bütün bunlar, necə baş verir? Dünya hansı möcüzənin təsiri ilə deyişir? Xeyir, bütün bunlar möcüzə deyil və hansısa «sehirli çubuğ»un sayəsində baş vermir. Alimlər sadaladığımız və sadalamadığımız digər nəhəng kəşflərə məhz elmin qüdrəti sayəsində nail olmuşlar. Elm yolu - həqiqəti aşkarlamaq yoludur. Aqillərdən biri ona ünvanlanan «Elmdə nə axtarırsan?» sualını eləbelə də cavablandırmışdır. Mən həqiqət axtarıram. Beləliklə, ta qədimdən zəka sahibləri elmin incəliklərinə yiyələnməklə neçə-neçə həqiqəti üzə çıxarmış və insanların həyatını yüngülləşdirmişlər.
        İndi bəzən adama elə gəlir ki, artıq bizi əhatə edən aləmin bütün sirləri mənimsənilib, bundan sonra daha heç bir kəşf edilməyəcək. Lakin bu yalnız ilk baxışda belədir. Əslində isə hələ dünyanın açılmamış düyünləri çoxdur. Elm, zəka sahibləri insanları narahat edən bir sıra suallara cavab tapmağa çalışırlar. Məsələn, zəlzələlər, qasırğalar, daşqınlar, kəskin iqlim dəyişiklikləri bu gün də bəşəriyyət üçün böyük təhlükə olaraq qalmaqdadır. Şübhə yoxdur ki, elm inkişaf etdikcə, bu kimi suallara da cavab tapacaqdır. Buna görə də bütün dünya ölkələri, beynəlxalq təşkilatlar elmin inkişafı qayğısına qalırlar. Heç təsadüfi deyildir ki, ilk illərini yaşadığımız XXI əsr YUNESKO tərəfindən «Təhsil əsri» elan edilmişdir. Deməli, dünya üzrə insanlar yeni əsrdə elmi biliklərə yiyələnməyə daha artıq səy göstərəcəklər."
"        Tarix boyunca Qarabağ Azərbaycanın ayrılmaz tərkib hissəsi olmuşdur. O Azərbaycanın sələfi Albaniyanın tərkibində yerləşmişdir. Bu səxavətli və qədim torpaqda insanlar mehribancasına yaşamış və çalışmışlar. Qarabağ çiçəklənən ölkə kimi dünyaya çoxlu məşhur ad bəxş etmişdir. Şuşa şəhəri bir çox məşhur bəstəkarların - Üzeyir Hacıbəyovun, Müslüm Maqomayevin və həmçinin, şairə Natavanın vətənidir. Dağlıq Qarabağ vilayətində qırxdan artıq milliyyət yaşamışdır. Sovet hakimiyyətinin qurulması dövründə Zaqafqaziyada ermənilər Azərbaycanın qədim ərazilərinin bir hissəsini qəsb etməyə və Ermənistana birləşdirməyə nail oldular. Bundan sonra ermənilər Dağlıq Qarabağı da Ermənistana birləşdirməyi öz qarşılarına məqsəd qoydular və onlar Azərbaycan xalqına qarşı hücuma başladılar. Vətənin müdafiəsinə döyüş meydanlarında canını fəda etməyə hazır olan minlərlə gənc vətənpərvər qalxdı. Onlardan bir çoxu qəhrəmancasına vuruşdular və şəhid oldular. Vətən onların adını heç vaxt unutmaz. Hal-hazırda bizim vətənpərvər hərbçilər öz vətənlərinin keşiyində durublar. Xalq inanır ki, Qarabağ torpaqları bir gün işğaldan azad ediləcəkdir. Bəli bu arzu gerçəkləşəcəkdir. insanlar əmin-amanlıq və xoşbəxt həyat arzulayırlar. Analar öz oğullarını, bacılar qardaşlarını və xanımlar həyat yoldaşlarını itirdilər. Böyük Vətən müharibəsi illərində hamı ümumi düşmənə qarşı - faşistlərə qarşı mübarizə aparırdı. Bu gün torpaq vətəndaş müharibəsindən inildəyir. Analar və qadınlar ağlayırlar. Ata və oğulun qəbri yanaşıdır.
        Qoy bütün dünyada müharibə olmasın! Qoy Qarabağda müharibə olmasın. Qoy yer üzündə sakit səma və parlaq şəfəqli günəş olsun və onun parlaq şüaları Qarabağ torpaqlarına saçsın. Biz isə dövlətimizin ərazi bütövlüyünün bərpasına çalışmalıyıq. Ədalət mütləq qələbə çalacaq. Bu məqsədə nail olmaq üçün mütləq azadlığın böyük gücünü, güclü hərbi hazırlığı, ən başlıcası isə gələcəyə inamı, sözün və əməlin vəhdətini yaratmaq lazımdır. Nə vaxtsa biz bu böyük sevinci görəcəyik, o günü səbirsizliklə gözləyirik."
"        Qarabağ - gözəlliklər diyarı: Şuşa, Ağdam, Laçın.... Gözəl, gömgöy şəhərlər, saf hava, bulaq suyu, quşların səsi.... Bura bol məhsullu, dadlı meyvələri olan zəngin torpaqdır. ö z gözəlliyinə görə Qarabağ, isveçrənin dağlıq massivlərindən heç də geri qalmır.
        İndi isə Qarabağ tapdanmış, yandırılmış və düşmən tapdağı altında inildəyən bir torpaqdır. 1988-ci ildə elan edilməmiş müharibə başlandı. Ermənilər Qarabağı əsrlərdən bəri özlərininki hesab edərək onu geri qaytarmağa çalışırdılar. Amma bu həqiqət deyil, Qarabağ Azərbaycanın ayrılmaz hissəsidir. Onu Azərbaycan xalqından almaq olarmı? Ermənilər torpaqlarımızın 20%-ni işğal etdilər. Şuşa, Ağdam, Laçın, Xocalı, Kəlbəcər... tamamilə məhv edilmişdir. Düşmən yerli əhalini öz ata-baba yurdundan didərgin salmışdır. Gülləbaran, kütləvi qətllər, son olaraq işğal və qaçqınlar. Bir milyondan artıq olan qaçqınlarımız ən sadə məişət şəraiti olmayan çadırlarda yaşayırlar.
        Vətənin ən qəhrəman oğul və qızları Qarabağın müdafiəsinə qalxmışdılar. Minlərlə insan döyüşlərdə həlak olmuşdur. Müharibə qəddar, amansız və dəhşətli idi. Hər gün kiminsə oğlu ya da ki, qızı itirdi, kimsə itkin düşür, kimsə yetim qalırdı.
        1994-cü ildə Heydər Əliyev müharibəni saxladı, atəşkəs elan olundu və danışıqlara başlandı. Qarabağı öz gücümüzə qaytarmaq haqqında fikirlər tez-tez səslənir. Amma biz yenidən qan tökülməsini istəmirik. Lazım gəldikdə biz bunu mütləq edəcəyik və hiyləgər düşməni torpaqlarımızdan qovacağıq."
"        Yayda mən valideyinlərimlə birgə meşədə istirahət edirdim. Biz istirahət bazasında məskunlaşmışdıq. Bizim sakin olduğumuz ev şam ağaclarının arasında yerləşirdi və evin pəncərələri ağacların budaqlarına açılırdı. Səhər mən yuxudan durarkən şam ağacından şam ağacına tullanan dələləri gördüm. Onlar ac olduqda ağaclardan yerə düşürdülər.
        Hər dəfə biz meşənin dərinliklərinə göbələk və giləmeyvə yığmağa yollandıqda quşlar həyəcanlı şəkildə qışqırışırdılar və bu səs-küyün əkssədası küknar ağaclarının təpələri ilə zəncirvari formada uzaqlara doğru ötürülürdü. Mən belə güman etdim ki, bizim yaxınlığımızdakı quşlar uzaqdakı quşları insanların yaxınlaşması barədə xəbərdarlıq edirlər. Onlar həyəcan təbili çalırlar. Atamla anam mənim mülahizəmi təsdiq etdilər. Atam dedi ki, insanlar çox vaxt öz məsuliyyətsizliklərindən meşədə yanğınlar törədir və ya quş yuvalarını dağıdırlar, buna görə də meşə sakinləri insanlardan qorxurlar.
        Bu cür şeyləri edən insanların hərəkətləri mənə çox ağır gəldi və toxundu, lakin quşların bu cür narahat hərəkətlərini gördüyümə çox şad oldum. Gələcəkdə mən çalışacağam ki, onları qorxuzmayım və narahat etməyim. Axı, təbiəti dağıtmadan da onu seyr etmək olar!"
"        Qəzetlər xəbərləri təqdim edən və dərc edən bir nəşrdir. Qəzetlər ictimai fikrin formalaşmasında və baş verən hadisələr barəsində insanların məlumatlandırılmasında mühüm rol oynayır.
        İlk qəzetlər əllə yazılmış vərəqələrdən ibarət idi və onları ictimai yerlərdən asırdılar. Ən birinci gündəlik vərəq «Günün hadisələri» idi və o Romada b.e.ə. 59-cu ildə nəşr olunmağa başlandı. İlk çap nəşri Çin dərci «Dibao» («Ti-pao») olmuşdur və o VIII əsrdə dərc edilmişdir. Bu nəşr müəyyən ölçülü taxta lövhələrdən hazırlanırdı. Avropada müntəzəm nəşr edilən ilk qəzet «Avista Relation» və yaxud «Zaytunq» qəzeti idi. Bu nəşr Almaniyada 1609-cu ildən dərc edilməyə başlandı.
        Qəzetlər digər kütləvi informasiya vasitələri - jurnal, televiziya və radio ilə müqayisədə müəyyən üstünlüklərə malikdir. Qəzet daha çox məlumatı və daha müfəssəl şəkildə işıqlandıra bilər, radio və televiziyada gedən xəbərlər isə xülasə xarakteri daşıyır. Jurnallar əsasən ötən həftədə ölkədə və xaricdə baş vermiş mühüm hadisələrin işıqlandırılması və şərhi ilə məşğul olurlar. Qəzetlər, həmçinin yerli xəbərlərin işıqlandırılması yönümündə çalışır, bundan əlavə, informasiyanı jurnala nisbətən daha operativ sürətdə təqdim edir və şərh verir.
        Qəzetlər, əsasən, gündəlik və həftəlik olur. Gündəlik qəzetlər ümumdünya, milli və yerli xəbərləri dərc edirlər. Gündəlik qəzetlərin çoxu səhər qəzetləridir, digərləri axşam qəzetləridir. Gündəlik qəzetlərin həftə sonu buraxılışları həcmcə adətən, adi qəzetlərdən böyük olur. Bu qəzetlərin tərtibatında xüsusi bölmələr nəzərdə tutulur: iqtisadiyyat, əyləncə, maliyyə, səyahət, bazar günü əlavəsi, verilişlərin proqramı və rəngli komikslər.
        Həftəlik qəzetlər, əsasən böyük olmayan rayonlara xidmət edirlər. Bu tip qəzetlər insanların bir-birini tanıdığı, qonşuların və dostların həyatı ilə maraqlandığı kiçik icmalarda dərc edilir. Həftəlik qəzetlər toylar, ad günləri, vəfat, yerli işgüzar həyat və siyasəti barədə də məlumat verir. Əksər həftəlik qəzetlər beynəlxalq və milli xəbərləri dərc etmirlər."
"        Xoşbəxtlik gələndə zərif yel kimi gəlir, gəlişi də çox bilinmir. Bədbəxtlik isə tufan tək gəlir, uçura-uçura, dağıda-dağıda gəlir. Özü də bədbəxtliyi heç kəs öz xoşuna seçmir, o, özü gəlib bizi tapır. Xalqımızın başına açılan oyunlar kimi, qanlı 20 Yanvar kimi.
        20 Yanvar Azərbaycan vətəndaşının yaddaşına müstəqilliyin qazanılması uğrunda mübarizənin zirvəsi kimi əbədi olaraq həkk olunmuş bir tarixdir. Məhz bu tarixdə 1988-ci ildən başlamış xalq hərəkatı özünün kulminasiya nöqtəsinə çatdı və Azərbaycanın yüzlərlə qəhrəman oğulları bu yolda, azadlıq və müstəqillik uğrunda şəhid olaraq gələcək nəsillərə istiqlaliyyət və azadlıq bəxş etdilər. Bəli, 20 Yanvar gecəsində minlərlə Azərbaycan övladını meydanlara, silahlı rus qəsbkarlarının qarşısına çıxaran, qəlblərində gəzdikləri doğma torpağın bütövlüyünü, toxunulmazlığını, azadlığını qorumaq hissidir. Sonrakı bütün tarix boyu 20 Yanvar şəhidləri yaddaşlarda qalacaq və əbədi yaşayacaqdır.
        20 Yanvar faciəsi bizə müqəddəs bir and yeri bəxş etdi. Doğma Bakımız Dağüstü park kimi tanınan ünvanı möhtəşəm bir məzara çevrildi və ilk şəhidlərini qəbul edərək Şəhidlər xiyabanına döndü. Bu müqəddəs yer bugünkü azadlığımız, müstəqilliyimiz uğrunda canlarını qurban verənlərin ziyarətgah yerinə çevrildi.
  Gəlir məzar üstə ixtiyar, cavan,
Qalır bu ağrılar yaddaşlarında.
Şəhid olanların faciəsini
Onlar aparırlar göz yaşlarında.

        Hər il 20 Yanvar faciəsinin tarixi ildönümündə Şəhidlər xiyabanı sanki gül yağışına qərq olur. Uşaqlardan böyüyədək bütün Azərbaycan xalqı həmin gün Şəhidlər xiyabanını cəmi müsəlmanların əbədi məbədgahına çevrilən Məkkə və Mədinə kimi ziyarət edir.
        Bəli, bu gün də Azərbaycan şəhidlik zirvəsinə ucalan oğul və qızlarını hədsiz ehtiramla yad edir və daim yad edəcəkdir. İndi hər bir azərbaycanlı lazım gələn anda 20 Yanvar şəhidlərinin getdiyi şərəfli yolu təkrarlamağa hazırdır. Müstəqil dövlətimizin və dövlətçiliyimizin qarantı da məhz milli qürurunu, vətəndaşlıq qeyrətini hər şeydən üstün tutan belə oğulların varlığıdır.
        Müdrik dövlət başçısı Heydər Əliyevin hakimiyyətə gəlişindən sonra 20 Yanvar hadisələrinə dolğun siyasi qiymət verilməsi, bu inamı və əqidəni daha da möhkəmləndirmişdir. Yüksək vətəndaşlıq nümunəsi göstərərək həlak olmuş şəxslərə dövlət başçısı tərəfindən «20 Yanvar şəhidi» fəxri adının verilməsi o günü bir daha gələcək nəsillərin yaddaşına həkk etdirdi.
        Azərbaycan xalqı 20 Yanvar şəhidlərini heç zaman unutmayacaq, əbədi xatirə kimi həmişə yad edəcəkdir. Onların xatirəsi bizim üçün əbədi və müqəddəsdir!
  Günəş qürub edib, ömür sönüb,
Bu yerdə əbədi bir məşəl yanır.
insan dəstələri axıb buraya
Şəhid olanları bu yerdə anır!"
"Azərbaycan! Elim, obam, məskənim
Könlüm bu torpağın sorağındadır.
Əsl qəhrəmanlar, əsl igidlər
Doğma Azərbaycan torpağındadır.

        Həqiqətən də, Azərbaycan mərd oğul və qızları ilə fəxr edib öyünə bilər. Çünki Azərbaycanda hər cür qəhrəmanlıq göstərməyə qadir olan oğullar var. Hər bir vətəndaşın qanı coşmalı, sanki öz içindən hayqırmalıdır. Biz torpaqlarımızı düşmən tapdağından təmizləməli, azad etməliyik. Körpədən böyüyə kimi hamı müsəlləh əsgər kimi dayanmalıdır.
        Bizim güclü dövlətimiz var. ölkəmizin iqtisadi qüdrəti artdıqca ordumuz da güclənir. Dövlət büdcəsindən ordunun ehtiyacları üçün ayrılan vəsaitin həcmi ildən-ilə artır ki, bu da Azərbaycan Silahlı qüvvələrinin maddi-texniki təminatının daha da möhkəmlənməsi, kadr hazırlığının daha da yaxşılaşması deməkdir. Zaman-zaman acınacaqlı olaylarla üz-üzə qalan, itkilər verən bir xalqın oğul və qızlarının sakit ömür sürməyə mənəvi haqqı varmı? Ana Vətənə düşmən gözləri dikilibsə, bütün el ayağa qalxmalı, düşmənin gözlərini oymalıdır.
        Biz haqlı olduğumuzu bütün dünyaya sübut etdik. Biz heç vaxt işğalçı mövqedə dayanmamışıq və heç vaxtda belə niyyətimiz olmayıb. Buna görə də biz torpaqiarımızı sülh yolu ilə azad etməyə çalışırıq. Əgər buna nail olmasaq hərb yolu ilə torpaqlarımızı canımızla, qanımızla azad etməyə hazırıq.
        Bizim hər birimizin ürəyində qələbə arzusu, işğal olunmuş doğma Qarabağımızın azad edilməsi arzusu vardır.
        Əliyar, Aslan, Etibar, Nazim, Mehti, Mübariz, Fərid, Əli kimi Milii qəhrəmanlarımızın davamçıları olan oğullarımız var.
        Mən inanıram ki, qüdrətinə güvəndiyimiz, cəsarət və hünərinə bel bağladığımız igid vətən övladlan xalqımızı bu bəladan xilas edəcək, bizi həsrətini çəkdiyimiz Qarabağımıza qovuşduracaqdır.
  Könlüm keçir Qarabağdan
Gah o dağdan, gah bu dağdan.
Axşamüstü qoy uzaqdan
Havalansın Xanın səsi,
Qarabağın şikəstəsi."
"Yox Vaqifin səsi, ünü,
Qara geydi toy-düyünü,
Xarı bülbülün yas günü
Məni göy otlar ağlasın.
Zirvələrin buzu, qarı,
Axıb gəlir mənə sarı.
Çıxıb Şuşadan yuxarı
Məni boz qurdlar ağlasın.

        Qarabağ! Azərbaycanımın dilbər guşəsi, musiqi beşiyi. Üzeyir, Cabbar, Xan vətəni, istedadlar diyarı!
        Bu səfalı torpaq xalqına Bülbül, Müslüm Maqomayev, Fikrət Əmirov, Xan Şuşinski, Sara Qədimova, Tükəzban Ismayılova, Qədir Rüstəmov kimi ustad sənətkarlar, şairə Nətavan vermişdir. Qarabağda dünyaya gələn hər kəsin mayası ana südü kimi musiqidən yoğrulmuşdur.

Keçmə şeirindən, musiqisindən,
Könlümün sevgisi bu oylaqdadır.
Qarabağda uşağı da vursan əgər sən.
Bil ki, «muğamat» üstə ağlayaçaqdır.

        Qarabağın təbiəti də bir musiqidir, ahəng tutub gözəlliyə meydan oxuyub, füsunkarlığı ilə ürəkləri fəth edir.
        Əsrlər boyu Qarabağ Azərbaycanın ayrılmaz tərkib hissəsi olmuşdur. Bu gözəl və qədim torpaqda insanlar mehribancasına yaşamış, qurub yaratmışlar. Dağlıq Qarabağ Vilayətində qırxdan artıq millət yaşamışdır. Bəlkə də bizim zəifliyimiz bu olmuşdur. Qoynumuzda ilan bəsləmiş, erməni adlanan o mənfur insanlara qucağımızda yer açmışıq. Sovet hakimiyyətinin qurulduğu zamanlarda Zaqafqaziyada ermənilər Azərbaycanın qədim ərazilərinin bir hissəsini qəsb etməyə Ermənistana birləşdirməyə nail oldular. Dişi şirəyə batan millətçi ermənilər bundan sonra Dağlıq Qarabağı da Ermənistana birləşdirməyi qarşılarına məqsəd qoyaraq Azərbaycan xalqına qarşı hücuma başladılar.
        Elə o andan da Qarabağımızın qara günləri başladı. Qeyrətli Vətən oğulları bu savaşda canlarından keçərək Vətəni müdafiəyə qalxdılar. Çoxlu qəhrəman oğul və qızlarımızı şəhid verdik və təəssüf ki, hələ də verməkdəyik:
  Mənim könlüm ağlayır ağlayanla birlikdə,
Qarabağda qaralar bağlayanda birlikdə.
70 illik yaşını silə bilmir Qarabağ,
Azadlıq gəldi, lakin gülə bilmir Qarabağ.
Qarabağda qan var, qan, ağlayır Azərbaycan,
Qarabağda qanlar bağlayıb Azərbaycan.
Qanlar qarı əritdi, çağlayır Azərbaycan.
Vəhşət bu, vəhşət, dünya, don bir bizə bax artıq!
Ya Qarabağ, ya ölüm, başqa yol yox artıq!

        Bu gün ürəyimiz, qəlbimiz Qarabağ həsrəti ilə tutuşub-yanır. Qarabağımız darda, düşmən əlindədir. Düşmən tapdağında olan bu diyar bizi köməyə, intiqama səsləyir. Şükürlər olsun ki, bizim hələ qələbəyə olan inamımız itməmişdir. Bu gün gənclərimizdə, ordu və xalqımızda qəhrəmanlıq eşqi, cəsarət və igidlik ruhu hakimdir. Bu gün həm qürur, həm də təəssüf hissi ilə qeyd etməliyik ki, vətən uğrunda canından keçib son nəfərinə kimi vuruşan, vətən bayrağını göylərə qaldıran Mübarizlərimiz, Fəridlərimiz, Samirlərimiz, Əhmədlərimiz, ilqarlarımız saysız-hesabsızdır. Onların şəhidliyi qəlbimizi həm qürurlandırır, həm də bizi dərdə-qəmə qərq edir.
        Hazırda bizim vətənpərvər hərbiçilər vətənimizin keşiyində qeyrət və dəyanətlə durub. Bütün bunlar ümid verir ki, işğalda olan Qarabağımız tezliklə işğaldan azad ediləcək, bu torpaqda sülh, əmin-amanlıq bərpa ediləcək. Analar oğullarını, bacı qardaşlarını, xanımlar həyat yoldaşlarını müharibədə itirməyəcəklər. O gün uzaqda deyildir. Bunun üçün böyüməkdə olan yeni nəslin vətənpərvərlik ruhunda tərbiyə olunması, onlara vətən əxlaqı, vətənə sevgi və məhəbbət, xalqımızın keçmişinə, bu gününə, gələcəyinə sədaqət, onun maddi, mədəni, mənəvi sərvətlərinin mənimsədilməsi hər bir Azərbaycan vətəndaşının mənəvi borcudur:
  Vətəni sevməyən insan olmaz
Olsa da ol şəxsdə vicdan olmaz.

        Vicdanlı, namuslu, vətəninə, elinə bağlı, onun bütün dəyərlərini özündən yüksəkdə tutan sağlam vətəndaş tərbiyə etmək hər bir şəxsin vəzifə borcu olmalıdır. Mənəvi dəyərlərimizin təbliğ və təşkilində Cənab Prezidentimizin apardığı siyasət gözəl nümunədir. Bu gün Vətən torpaqlarının keşiyində duran, qəhrəmanlıq göstərərək həlak olan gənclərimiz dövlətimiz tərəfindən layiqincə qiymətləndirilir. Onlara fəxri adlar verilir. Bu mübariz oğullar xalqımızın tarixi, mənəvi dəyərlərinə çevrilir, yaddaşlara həkk olunurlar.
        Heç vaxt Yer üzərində müharibə olmasın! Qoy Qarabağda müharibə bitsin. Bütün yer üzündə sakit səma bərqərar olsun! Bütün Yer üzünə doğan Günəş Qarabağımı zəfər şəfəqlərinə bürüsün! O gün lap yaxındadır. Biz dövlətimizin ərazi bütövlüyü uğrunda mübarizə aparırıq. Ədalət gec də olsa mütləq qələbə çalacaq.
        Əminəm ki, qeyrətinə güvənib, cəsarət və hünərinə bel bağladığımız mərd, igid Vətən oğullarımız xalqımızı düçar olduğu bu Qarabağ dərdindən xilas edəcək. Illərlə həsrətilə alışıb yandığımız, ayrılmaz parçamız olan bu qədim, ulu torpağa qovuşduracaqdır.
  Bax, o zaman
Könlüm keçir Qarabağdan.
Gaho dağdan, gah bu dağdan
Axşamüstü qoy uzaqdan
Havalansın Xanın səsi
Qarabağın şikəstəsi!

        Zənguləsini bütün Azərbaycan Qarabağda vuracaqdır."
"        Qarabağ! Bu ad necə də gözəl səslənir, necə də musiqili və ahəngdardır. Elə bil «Cəngi» də, «Koroğlunun uvertürası» da Qarabağ notu əsasında bəstələnib.
        Qarabağ - sevimli Üzeyirimizin qədəm açıb yeridiyi torpaq, yurdumuzun dilbər guşəsidir.
        Şuşa - qəsbkar şahların başını bədənındən ayıran, onlarca fatehi atından düşürən tarixi şəhər, gözəl məkandır.
        Topxana - Şahdağımız, Qoşqarımız, göylərə baş çəkən Göyəzənimiz, Vaqif yadigarı olan cənnət diyarımızdır.
        Hələ Kəlbəcər, istisu, Turşsu, İsa bulağı...
        Çox-çox təəssüflər olsun ki, qoruya bilmədik Azərbaycanımızın bu dilbər guşəsini, gözəl məkanını. İstəməsək də, verdik yağı ayağının tapdağına. Özümüz isə göynəyə-göynəyə qaldıq, yuxumuz ərşə çəkildi.
        Azərbaycan dünyanın cənnət diyarı, şah ərazisidir. Bu şahın tacı isə Qarabağdır. Tacı isə başda gəzdirərlər. ində bu tacın yeri başımız yox, ürəyimizdir, qəlbimizdir.
        Vətənimizin dilbər guşəsi, bir zamanlar dillər əzbəri olan Qarabağ torpağı indi düşmən tapdağı altındadır. Odu-ocağı yağmalanmış, torpağı talanmış bu elin həsrəti hamımızın, xüsusən də öz elindən didərgin düşmüş qacqınlarımızın qəlbini göynədir. Vaxtilə musiqi festivalları keçirilən, çalçağırdan qulaq tutulan, indi isə gülü-çiçəyi qan ağlayan Cıdır düzünün də gözü nəmli, sinəsi dağlıdır. Azərbaycanın üzük qaşı, konservatoriyanın beşiyi sayılan Şuşa indi haraydadır:
  Sinəmə dağ oldu - gülüzlü Şuşa,
Şuşasız bu dünya laləzar deyil,
Şuşasız bu ölkə yoxdur - var deyil.

        Bu gün biz «Qarabağ bizimdir!» deyib özümüzə təsəlli versək də, əslində bilirik ki, Qarabağ bizim yox, düşmənlərin əlindədir və onu qaytarmaq üçün sülh danışıqlarından daha çox, vətənpərvərlik hissi, mübarizə əzmi, qələbə ruhu lazımdır. Ana vətən, sinəsi dağlı Qarabağ bizi intiqama çağırır. Qarabağımız dardadır, bizi səsləyir, bizi gözləyir, bizdən kömək diləyir. Bu torpaq yad əlləri, yad nəfəsləri, yad dilləri qəbul edə bilmir. Bu torpaq indi doğma dildən çıxan bircə «Vətən» kəlməsinə həsrətdir. Biz də bu ulu torpağın həsrətindəyik. Biz bu torpağı düşmən tapdağı altında qoya bilmərik.
        Bizim hər birimizin ən böyük arzusu qələbədir, işğal olunmuş torpaqlarımızın, doğma Qarabağımızın geri qaytarılması, azad olunmasıdır. Mən inanıram ki, həmin şad günü həsrətlə gözləyən, qələbə sevincini yaşamaq istəyən arzularımız gerçəkləşərək, Qarabağ həsrətimizə son qoyulacaq.
  Keçmə şeirindən, musiqisindən,
Könlümün sevgisi bu oylaqdadır.
Sevinməyə haqqım yoxdur dünyada
Çünki Qarabağım dar ayaqdadır."
"        Elm həqiqəti öyrənir, həyatın qanunauyğunluqlarını, təbiətin sirlərini birbirinin ardınca kəşf edir. Elmlə məşğul olmaq, hər şeydən əvvəl, həqiqəti axtarmaq deməkdir, həqiqəti axtarmaq isə gözəlliyin sorağında gəzmək, onu kəşf etmək deməkdir. Çünki həqiqət gözəllikdən, gözəllik isə həqiqətdən ayrı deyildir. Gözəllik duyğusu varlığın inikası, mövcud həqiqətin idrakıdır. Insan bütün varlığı ilə gözəlliyə can atır və deməli, həqiqi gözəlliyi duymaq, dərk etmək üçün elm öyrənmək vacibdir.
        Elm həm də dünyagörüşdür, insanı yüksəldən mənəvi ucalıqdır. Insan yalnız elmi, bacarığı ilə başqalarından fərqlənə, onlara nisbətən üstün mövqeyə malik ola bilər.
        Hələ XII əsrdə dahi şairimiz Nizami Gəncəvi elmin insan həyatındakı əhəmiyyətini, onun yaradıcı rolunu düzgün qiymətləndirmiş, öz əsərlərində bir sıra elmi məsələlərə toxunmuşdur. Şairin fikrincə, adamlar elmin gücü ilə qələbə çalıb müvəffəqiyyət qazana bilərlər. Nizami elmə, elm adamına olan müsbət münasibətini öz qəhrəmanı Isgəndərin dili ilə belə verir:
  O böyük, ağıllı, ayıq hökmdar,
Öz şahlıq taxtında tutarkən qərar,
Əmr etdi, verildi belə bir fərman:
«Alimdir gözümdə ən əziz insan.
Elmlə, hünərlə! Başqa cür heç kəs,
Heç kəsə üstünlük eyləyə bilməz».

        Ata-babalarımız da elmə, elm adamına həmişə yüksək qiymət vermiş, ehtiramla yanaşmışdır. Bunu ulularımızın elm haqqındakı hikmətli kəlamları da sübut edir:
        Elm ağlın çırağıdır.
        Elm elə bir xəzinədir ki, nə qədər sərf etsən, bir o qədər artır.
        Elm öz sahibinə böyük zinətdir.
        Elmsiz adam meyvəsiz ağac kimidir.
        Müasir dövrümüz yüksək texnika dövrü, yüksək sivilizasiya dövrüdür. Bu dövrdə yüksək elmi səviyyə, dərin bilik tələb olunur. Elm və bilik isə yalnız oxumaqla, öyrənməklə əldə edilir.
        Bu gün mən parta arxasında əyləşərək sevimli müəllimlərimdən elmin dərinliklərini öyrənir, bilik əldə edirəm. Bilirəm ki, elm, bilik böyük qüvvədir, gələcək yüksək ixtisasların özülüdür. Ona görə də çalışıram ki, müəllimlərimin verdiyi bütün tapşırıqları vaxtlı-vaxtında yerinə yetirim, onlara diqqətlə qulaq asım, çoxlu elmi kitablar oxuyum. Ancaq elmli, bilikli olduğum təqdirdə mən başqalarından üstün ola bilərəm. Mən isə, həqiqətən, üstün olmaq, öz biliyimlə, bacarığımla tanınmaq istəyirəm."
"        Qədim və ən şanlı tarixi olan Odlar yurdu Azərbaycan öz təbii və mənəvi sərvətləri ilə həmişə zəngin və səxavətli olmuşdur. Onun bitibtükənməyən qara qızılı, kəhrəba buğdası, dadlı-ləzzətli meyvələri, sərin, səfalı yaylaqları hamını heyrətə gətirmişdir. Neçə-neçə xalqın görkəmli elm və sənət xadimləri yurdumuzu qarış-qarış gəzmiş, bu möcüzələr aləminin gözəlliklərinə vurğun kəsilərək, əsrlər boyu onu ürək və ilhamla tərənnüm etmişlər.
        Bəli, təbiət öz bolluğunu və səxavətini heç vaxt bu torpaqdan əsirgəməmişdir. Bu torpağın insanları da dost ürəkli, qonaqpərvərdirlər. Onlar son fikirlərini də dostla bölməyə, özləri çətinə düşsələr də, başqasını çətinlikdən qurtarmağa hazırdırlar. Amma nə edəsən ki, təbiətin səxavəti, yurdumuzun sərvəti, eləcə də xalqımızın kin-küdurətsiz saf qəlbi həmişə başımıza bəla olmuş, çox vaxt dost dediyimiz kəslərdən naxələflik görmüşük. Çörəyimizi yeyib suyumuzu içən, üzdə özünü dost kimi göstərib daxildə türkə qənim kəsilən alçaq xislətli erməniləri tanımamış, onların xəbis niyyətlərindən xəbər tutmamışıq. «Böyük Ermənistan» xülyasına qapılan ermənilər Rusiya imperiyasına arxalanaraq doğma yurdumuzun iyirmi faiz ərazisini qəsb etmiş, bir milyon yurddaşımızı öz torpaqlarından qovaraq qaçqına çevirmişlər. Qarabağımıza, Cıdır düzünə, İsa bulağına həsrət qalmışıq.
        Əzilmişik, amma üzülməmişik. Qəhrəman oğulları, qeyrətli qızları olan bir xalq heç zaman sına bilməz, əyilə bilməz. Çox keçməyəcək ki, Azərbaycan oğlu kükrəyərək yerindən qalxacaq, əsl hərb meydanını düşmənə göstərəcəkdir. Ya odlara yanmalı, ya da Vətənimiz Azərbaycanın ən dilbər guşəsi olan Qarabağı yağı əlindən xilas etməliyik. Ya şəhid olmalı, ya da Koroğlu cəsarətini, Babək vüqarını düşmənə göstərməliyik.
         Millətimiz öz yurdunda əsir-yesir,
Bu müsibət ürəklərdə sanki bir dağ,
Ayağa dur, Vətən oğlu, bayrağını
Düşməninin düz gözünün içinə çax!

        Biz bu günün şagirdi, sabahın müstəqil dövlət qurucularıyıq. Ürəkdən inanırıq ki, çox tezliklə torpaqlarımız yağı əsarətindən xilas ediləcək, düşmən üzərində qələbə qazanılacaqdır. Bu qələbədə isə biz də iştirak edəcəyik. Biz vətənə borcumuzu bu gün oxumaqla, sabah isə müstəqil Azərbaycan ordusunda vuruşmaqla, iqtisadiyyatın və mədəni-siyasi həyatın müxtəlif sahələrində çalışmaqla verəcəyik. Bu, bizim şərəfli işimiz, vətəndaşlıq borcumuzdur. Vətən bizə güvənir və bizdən hünərlər gözləyir.
        Mən Vətənim Azərbaycanın vüqarı, şərəfi naminə canımdan da, qanımdan da keçməyə hazıram. Mənim ürəyim vətənə sonsuz məhəbbətlə doludur. Əgər bu ürək:
  Vətənimçin lazım gəlsə,
Polad kimi gərilməsə,
Torpağına sərilməsə,
Demək o heç ürək deyil,
O heç mənə gərək deyil."
"         İnsan üçün həyatda ən gözəl və ən doğma şəxs onu dünyaya gətirən anadır. Ana müqəddəsdir və məhz müqəddəsliyinə görə Vətəni də anamız kimi sevir, ona «Ana Vətən!» deyirik. Vətən bizim varlığımız, fəxrimiz, qürurumuzdur. Vətən uğrunda, onun azadlıq və istiqlaliyyəti yolunda canını qurban verən, xalqın rifahı və xoşbəxtliyi naminə şəhid olan qəhrəmanlar heç vaxt unudulmur, öz ölümləri ilə ölümsüzlüyə qovuşurlar.
        Azərbaycan qəhrəmanlar yurdu, igidlər məskənidir. Neçə-neçə ərənlər yetişdirib bu müqəddəs torpaq, bu ulu diyar! Bu torpaq Babəklərin, Cavanşirlərin, Koroğluların vətənidir. Belə qəhrəmanlar həmişə yaşamışdır və daim yaşayacaqdır. Son dövrlərin narahat dünyası, zorla cəlb edildiyimiz Qarabağ savaşı bir daha göstərdi ki, Azərbaycan igidlər diyarı, qəhrəmanlar ölkəsidir. Bu torpaq halal torpaqdır. Kimlərinsə əlindən alınmayıb, kimlərdənsə zəbt olunmayıb. Halal bir torpağın övladları qəhrəman olmaya bilməz. Bu torpağın nankor övladını torpaq özü götürməz.
        Mən bu yazımda Azərbaycan qəhrəmanlanndan biri haqqında - Quliyev Mətləb Kamran oğlu barədə söhbət açmaq istəyirəm.
        Quliyev Mətləb Kamran oğlu - Beyləqanda müəllim ailəsində anadan olmuş Mətləbi tale sanki vətən keşikçisi kimi həm çətin, həm də çətin olduğu qədər şərəfli bir xidmətə hazırlamışdı. Orta məktəbi bitirdikdən sonra təhsilini C.Naxçıvanski adına hərbi internat məktəbində davam etdirib, onu əla qiymətlərlə başa vuran Mətləb bütün varlığı ilə hərbi sahəyə can atırdı. Təzəlikcə leytenant rütbəsi də almışdı. Sumqayıt məktəblərində hərbi təlim müəllimi işləyirdi. Onu qamətinə çox yaraşan hərbçi geyimində qapıdan girən görəndə evdəkilərin sevinci, qüruru sinələrinə sığmırdı.
        Xain ermənilər Qarabağ savaşına əl atanda heç kim Mətləbin qarşısını ala bilmədi. Mətləbin bu sözləri hamını susdurdu: «Torpaq o zaman vətən olur ki, onu qoruyasan, uğrunda qan tökəsən... kişi kimi...»
        Milli ordu hissələrində baş leytenant Mətləb Quliyevin başçılıq etdiyi taqım, Ağdam cəbhəsində ön cərgələrdə vuruşurdu. Sayca üstün olan, həm də ətrafdakı hakim yüksəkliklərdə mövqe tutmuş ermənilər dəfələrlə hücuma keçsələr də, sərrast pulemyot atəşi ilə geri oturdulurdular. Mətləb döyüşü məharətlə idarə edir, ən çətin dəqiqələrdə özünü bu və ya digər mövqelərə çatdırırdı. Tağımın mövqeyi önündə yüzlərlə düşmən meyiti yerə sərilmişdi.
        Vuruşmanın ən qızğın çağında taqımın pulemyotçusu həlak oldu. Atəşin zəifliyini görən erməni quldurları qələbə çalacaqlarını yəqin edib yenidən irəli cumdular. Səngərlərə yaxınlaşmışdılar ki, bayaqdan susan pulemyot yenidən dilləndi. Erməni sıraları bir anda pərən-pərən düşdü, ölənləri yerdəcə buraxıb qaçmağa üz qoydular.
        Mətləb pulemyotun hər darağını boşaltdıqca, güllələr hədəfi yaxaladıqca elə bil Koroğlu nərəsi çəkir, qolu ilə gözlərini göynədən tərini silib yenidən tətiyi basırdı. 0, bu döyüşdə şəxsən 30-dan artıq düşməni məhv etdi. Çətin döyüş bizim hissələrin qələbəsi ilə başa çatdı. Lakin bu qələbə üçün Mətləb öz canını qurban verdi, ölümü ilə ölümsüzlüyə qovuşdu. Belə qəhrəmanlar heç vaxt ölmürlər. Onlar qədirbilən xalqımızın qəlbində əbədi yaşayır, gələcək nəsilə örnək kimi həmişə xatırlanırlar." "        Azərbaycan ədəbiyyatının ən görkəmli nümayəndələrindən biri də Mikayıl Müşfiqdir. Ötən əsrin birinci yarısının sənətkarları nəslinə mənsub olan bu istedadlı şair çox qısa bir ömür yaşamasına baxmayaraq Azərbaycan poeziyasının inkişafında, onun yeni mövzu, bəşəri məzmunla zənginləşməsində böyük rol oynamışdır.
        M.Müşfiq bədii yaradıcılığa çox gənc yaşlanndan başlamış, ilk şeiri 1926-cı ildə çap olunmuşdur. Qısa müddətli yaradıcılıq dövründə şairin on şeirlər kitabı çap olunmuşdur. M.Müşfiq qələmindən çıxmış bütün lirik şeirlər və poemalar yetkin sənət nümunələri olub, Azərbaycan poeziyasını zənginləşdirən bədii əsərlərdir. Müasirlik, coşqun hisslər, yüksək ilham və həyat sevgisi bu əsərlərin əsas səciyyəsi, onları dəyərləndirən əlamətlərdir.
        M. Müşfiq, hər şeydən əvvəl, lirik şairdir. O, dünyanı, həyat və cəmiyyət hadisələrini dərin bir şair qəlbi ilə duyur və bunları öz şəxsi hiss və həyəcanları ilə birlikdə təqdim edir:
  Hər tərəfdə qurulan toy-büsat mənəm,
Ulduzlarla edən ixtilat mənəm.
Mənim azadlığım qucağa sığmaz,
Yer mənəm, göy mənəm, kainat mənəm.

        M.Müşfiq lirikasının lirik qəhrəmanı fəaldır, həyatın qurucusu, fəal aparıcısıdır. Bu lirikanın özünəməxsus cəhətlərindən biri ondan ibarətdir ki, şair bütün hadisələrin mərkəzində özü durur, fəal iştirakçı kimi meydana çıxır. Bu lirikada müəllif və bədii təsvir obyekti sanki bir-birinə qovuşur, birləşir, şair həyat hadisələrindən öz varlığının bir parçası kimi, aynlmaz hissəsi kimi bəhs edir, hiss və həyəcanlarını dərin bir duyğu hissi ilə oxucuya təqdim edir.
        M.Müşfiqin lirikasında diqqəti cəlb edən cəhətlərdən biri insana və torpağa bağlılıq, həyata və işıqlı gələcəyə dərin sevgi hissləridir. Bu hisslərin bariz nümunəsini şairin «Həyat sevgisi» şeirində görmək olar. Bu şeirdəki tükənməz həyat eşqi, həyata və gözəlliyə ehtiraslı məhəbbət onu mənalandıran əsas əlamətlərdir.
  Ah, mən gündən-günə bu gözəlləşən
Işıqlı dünyadan necə əl çəkim?
Bu yerlə çarpışan, göylə əlləşən
Dostdan, aşinadan necə əl çəkim?

        «Həyat sevgisi» şeirində həzin bir duyğu ilə dünyanın, həyatın gözəlliyi və şirinliyi qarşısında sanki bir təzad olaraq insan ömrünün faniliyi və azlığı qoyulsa da, bu, əsərdə heç də bədbinlik yaratmır, sadəcə bir qədir kövrək əhvali-ruhiyyə meydana çıxarır. Şeirdən çıxan sətiraltı məna da məhz ondan ibarətdir ki, həyatı sevmək, bizə verilən az müddətli ömür tarixini ləyaqətlə yaşamaq, həyatın gözəlliklərindan bəhrələnmək onu daha da gözəlləşdirmək lazımdır.
        M.Müşfıq incə hisslər, kövrək duyğular şairidir. Müşfiq lirikasının əsas aparıcı xətti də insan və təbiət, insan və həyat, insan və gözəllik münasibətləridir. Şair öz şeirlərində bunları həmişə ayrılmaz bir tərkib hissəsi kimi vəhdətdə götürür, bir bütöv halında təqdim edir. insan həyatın yaradıcısı, qurucusudur, onu gözəlləşdirən canlı məxluqdur. Həyat və gözəllik isə insanı kamilləşdirən, mənəvi yüksəlişə aparan varlıqdır.
  Nə dayanmaq vaxtıdır/ Gözəl dostum sən də gəl,
Seyr edəlim qol-qola, bu zümrüd çəməndə göl!
Göy üzünə bircə bax, hər ulduz qirC^arı gül,
YarıZqönçə, yarı gül.
Səni gördüm xəyalım o qədər yüksəlüfki,
Mənə elə gədi ki,
Bizə bu nazlı aləm göşünərdi qaranlıq,
Gözəl çarpışmasOydıq, gözəl yaşamasaydıq!

        M.Müşfiq şeirə, sənətə qəlD ən bağlı şeir fədaisidir. O,«Sənətkar şeirində sənətkar qarşısında qoyulan məsuliyyətin Ajırlığını dərk edərək əsl sənət.fəsl sənətkar haqqında söz açır. Şair göstərir ki, sənətkar öz yaradıcılığı ilə könüllərə nüfuz etməyi bacarmalı, insan qəlbinə yalnız yüksək ideallar aşılamalı, onu fənalıqlardan təmizləməlidir. M.Müşfiq lirikasının ən gözəl nümunələrindən biri «Yenə o bağ olaydı» şeiridir. Məhəbbət mövzusunda olan bu şeir sahil bağlarında keçən həzin bir yay xatirəsinin təəssüratları əsasında qələmə alınmışdır. Lirik qəhrəman keçənilki bağ mövsümünü, sevdiyi «əsmər bənizli» qonşu qızını xatırlayır. Bu qız onun qəlbində qalmış, xatirindən çıxmamışdır. Qəhrəman yenə də qonşu qızın o bağa köçməsini, ötənilki görüşlərin yenə təkrarlanmasını arzulayır:
  Yenə o bağ olaydı, yenə yığışaraq siz,
O bağa köçəydiniz.
Biz də muradımızca fələkdən kam alaydıq,
Sizə qonşu olaydıq.

        M.Müşfiq lirikasının hər bəndi, hər misrası oxucu qəlbinin dərinliklərinə nüfuz edir, könüllər oxşayan, insanları yüksək hisslər, yüksək amallar aləminə aparır. Bu lirika bu gün də aktualdır, bu gün də sevilən nümunələr, sevilən şeirlərdir M.Müşfiq lirikasının əzəməti də məhz bundadır."
"        Azərbaycan ədəbiyyatının ən görkəmli nümayəndələrindən biri də Mirzə Ələkbər Sabirdir. Poeziyamızda realizmin və demokratik ideyaların inkişafında onun müstəsna rolu vardır. Sabir böyük xalq şairi, görkəmli mütəfəkkirdir.
        M.Ə.Sabir bədii yaradıcılığa kiçık yaşlarından başlamış, ilk şeirlərini Şərqin Firdovsi, Sədi, Füzuli kimi böyük klassiklərinin təsiri ilə yazmışdır. Bu şeirlər lirik üslubda və əsasən, qəzəl janrındadır. Sonralar da lirik əsərlər yazan Sabir ədəbiyyat tariximizdə böyük satirik kimi şöhrət qazanmışdır. Onun satira yaradıcılığı 1906—1911-ci illər arasındakı 5-6 illik birdövrü əhatə edir. Lakin Sabir bu kiçik zaman kəsiyində satira sahəsində elə bir zirvəyə qalxmışdır ki, dünyanın ədəbi korifeyləri ilə bir cərgədə dayanmaq şərəfi qazanmışdır.
        Sabir qüdrətli bir satirikdır. Onun fıkirlərini, hisslərini ifadə üçün xüsusi üsulu, üslubu, həyat materialına yanaşmaq tərzi, öz orijinal bədii vasitələri və surətləri vardır, Böyük şair köhnə istismar cəmiyyətində fəhlənin, kəndlinin, zəhmət adamının ağır və məşəqqətli həyatını göstərmək üçün mənfi tipini özünü danışdırma, öz dili ilə özünü ifşa etmə üsulundan istifadə edir. «Bizə nə» şeirində Sabir xalqı saymayan, onların müqəddəratına qarşı hədsız laqeyd olan xudbin ağaların öz dili ilə özlərini ifşa edir:
  Bu da sözdürmü, qazandıqlarımız parələri,
Hey verək boğmalasın Zəngəzur avarələri?
Bizlərə dəxli nədir - yoxdur əgər çarələri?
Qoy ağarsın füqəra gözlərinin qarələri!
Çəksin onlar gecə-gündüz nigaranlıq, bizə nə?!
Tapmayır ac-yalavaclar güzəranlıq, bizə nə?!

        Sabir satirasında ən çox işlənən mövzulardan biri fəhlə mövzusudur. Bu şərəfli və həm də zəruri mövzunu şeirə, satiraya M.Ə.Sabir gətirmişdir. Onun fəhlə mövzusuna həsr olunmuş satiralarında bir tərəfdən fəhlə sinfinin oyanışı, milli özünüdərki və hüquqları uğrunda mübarizəsi göstərilirsə, digər tərəfdən istismarçı və tüfeyli siniflərin, mədən sahiblərinin bu oyanış qarşısındakı təşviş və narahatçılığı ifadə olunur. Fəhlələrin hüquq və azadlıq uğrunda mübarizəsi istismarçıları vahiməyə salır, qorxudur:
  Olmaz bu ki hər əmrə dəxalət edə fəhlə,
Dövlətli olan yerdə cəsarət edə fəhlə,
Asudə nəfəs çəkməyə halət edə fəhlə,
Yainki hüquq üstə ədavət edə fəhlə,
Bu çərxi-fələk tərsinə dövran edir indi,
Fəhlə də özün daxili-insan edir indi...

        «Əkinçi» şeirində Sabir kəndlinin əməyini, canını, var-yoxunu, insanlıq hüquqlarını mənimsəyən mülkədarın qansız, vicdansız, zalım və qəddar simasını üzə çıxarır, ona yüksək istehza və nifrətlə yanaşır. Kəndlini adam yerinə qoymayan bu cəllad qapısına çörəyə və mərhəmətə gedən əkinçiyə belə müraciət edir:
  Söz açma mənə çox çalışıb az yeməyindən,
Canın bəcəhənnəm ki, ölürsən, deməyindən;
Mən gözləmənəm, buğda çıxar ver bəbəyindən,
Çəltik də gətir, arpa da, buğda da, əkinçi!

        Sabir satiralarında çarizmin və burjua-mülkədar ağalığının mürtəce və antidemokratik mahiyyəti, müstəmləkəçilik siyasəti də kəskin bir dillə tənqid olunur, istismarçı cəmiyyətin xalqa gətirdiyi bəla və rəzalətlər açılıb göstərilir. Şairin çar üsuli-idarəsinə qarşı barışmaz mövqeyi onun köhnə seçkilər, Duma və qlasnılar, çarizmin milli siyasəti haqqında yazdığı əsərlərdə, xüsusən «Millət deyir ki» taziyanəsində və «Yuxu» şeirində çox aydın şəkildə görünür. «Millət deyir ki» taziyanəsində Sabir qlasnı seçkilərini ələ salaraq istehza ilə yazır:
  Qlasnı seçkisini qoydu Dum müzakirəyə,
Çatır sezon ki, yenə əlbət gəzə rüşvət.
Qlasnı olmaq iki şərtə bağlıdır ancaq
Birinci rüşvət, ikinci hədə... fəqət xəlvət.

        Sabir yüksək səviyyədə vətənpərvər, doğma elini, obasını, xalqını dərin məhəbbətlə sevən bir şairdir. Onun əsərlərinin bir çoxunda vətənpərvərlik ideyası qəlbi vətən eşqindən məhrum xəyanətkar adamların, millət adından danışıb milləti sevməyənlərin ifşası yolu ilə yerinə yetirilir. «Ürəfa marşı» adlı şeirində Sabir vətən qeyrətindən məhrum olan, günlərini kef məclislərində keçirən, xalqın dilinə və mədəniyyətinə xor baxan, millətə yabançı olan inteligentləri məzəli ifadələrlə tənqid edir:
  İnteligentik, gəzərik naz ilə,
öm r edərik nəşeyi-dəmsaz ilə,
Həftədə bir dilbəri-tənnaz ilə,
Həmdəm olub işləri sahmanlarıq,
Ay bərəkallah, nə gözəl canlarıq!

        Sabir Azərbaycan ədəbiyyatı tarixində çox böyük xidmətləri olan, şeirimizdə tamam yeni bir dövr açan, milyonların qəlbini oxşayan və fəth edən əsl xalq şairidir. Onun ölməz satiraları bu gün də zehinlərdə yaşayır, insanları yeni dünya, yeni həyat uğrunda mübarizəyə səsləyir."
"        Azərbaycan xalqının yetişdirdiyi ən qüdrətli söz ustalarından biri də Mirzə Fətəli Axundzadədir. Böyük sənətkar özünün çoxsahəli yaradıcılığı ilə Azərbaycan ədəbiyyatında yeni ədəbi məktəb yaratmış, yüksək ideyalı, dərin məzmunlu əsərləri ilə onu daha də zənginləşdirmişdir. Ədəbiyyat tariximizdə milli dramaturgiyanın və realist nəsrin banisi olmaq şərəfı məhz M.F.Axundzadəyə nəsib olmuşdur.
        M.F.Axundzadə bədii yaradıcılığa şeir yazmaqla başlamış, qələmini həm şeir, həm bədii nəsr, həm də dramaturgiya sahəsində sınayaraq birbirindən gözəl əsərlər yaratmışdır.
        M.F.Axundzadənin bədii yaradıcılığında xüsusi diqqət çəkən əsərlərdən biri onun «Aldanmış kəvakib» povestidir. Azərbaycan ədəbiyyatında yeni tipli bədii nəsrin, müasir povest janrının ilk nümunəsi olan bu əsər 1857-ci ildə qələmə alınmışdır. Povestin süjeti I Şah Abbasın səltənəti tarixini yazan İsgəndər bəy Münşinin Tarixi-aləmarayi-Abbasi əsərindən götürülmüşdür. M.F.Axundzadə tarixi bir hadisəni dövrünün müasir həyatı ilə əlaqələndirərək maraqlı bir əsər yaratmağa müvəffəq olmuşdur.
        «Aldanmış kəvakib» əsəri bütövlükdə Şərq despotizminin eybəcərliklərinin ifasına keçmiş dövlət başçılarının ağılsızlıqlarının və yaramazlıqlarının tənqidinə həsr edilmişdir. Povestin əsas tənqid hədəfi Şah Abbasdır.
        Şah Abbas qabilliyyətsiz və nadan bir hökmdardır, ölkənin müqəddəratını və xalqın vəziyyətini düşünməyən, günlərini eyş-işrətlə keçirən rəhimsiz və qəddar bir dövlət başçısıdır. Bu despot şah hakimiyyəti əlində saxlamaq üçün hər cür zülmə və ədalətsizliyə yol verir, insanları dar ağacından asdırır, şallaqlatdırıb qala qapısından asdırır, hətta öz övladlarını belə öldürməkdən və şikəst etməkdən çəkinmir. Müəllif əsərin sonunda bu barədə belə yazır: «Şah Abbas qəddarlığının əsas əlaməti bu idi ki, bir oğlunu öldürdü, ikisinin dəxi gözünü çıxartdı. Dəxi oğlu yox idi, nəvəsi ona varis oldu.»
        Şah Abbasın nadanlığının əsas təcəssümlərindən biri ətrafına yığdığı yaltaq və ikiüzlü vəzirlər, bacarıqsız şəxslərdir. Yazıçı bu şəxsləri bir-bir danışdırır və onların öz dilləri ilə özlərini ifşa edir. ölkənin maliyyə işlərinə rəhbərlik edən vəzir Mirzə Möhsün rüşvətxorluğu dövlət səviyyəsinə qaldıran bacarıqsız bir vəzifə sahibidir. O, dövlət vəzifələrini varlı adamlara satır, hökumət məmurlarını və ayrı-ayrı imtiyazlı şəxsləri şaha peşkəş verməyə məcbur etməklə ölkədə rüşvətxorluğun və soyğunçuluğun artmasına səbəb olur.
        Xəzinədar Mirzə Yəhya dövlət xəzinəsini məmurların və ordunun maaşı hesabına doldurmağa çalışır və bundan ötrü ikiüzlü bir siyasət yeridir. O, bir tərəfdən kiçik məmurlara və qoşuna maaş verilməsini əmr edir, digər tərəfdən isə vilayət hakimlərinə gizli məktub göndərib məvacibin verilməməsini tapşırır.
        Sərdar Zaman xan müdafiə işlərindən xəbəri olmayan kütbeyin bir ordu başçısıdır. Onun Şah Abbasın məclisindəki danışığından məlum olur ki, Osmanlı tayfası Irana hücum edərkən guya o, ağıllı iş görərək düşmənin yolunu kəsmək, hücumunu dayandırmaq üçün yolları, körpüləri dağıtdırmış, düşmənin əlinə heç nə keçməsin deyə, kəndlilərin əkinlərini və mal-qaranı tələf etdirmişdir. Hələ bu azmış kimi, Sərdar Zaman xanın bu axmaq tədbiri İran hakimlərinin o qədər xoşuna gəlmişdir ki, gələcəkdə xarici basqınlardan qorunmaq üçün sonradan da yolların, körpülərin bərpası məsləhət bilinməmişdir.
        Saray xadimlərindən biri də ruhanilik işlərinə xidmət edən mollabaşı Axund Səməddir. O, yaltaq, riyakar, Allah və Peyğəmbər adından min bir fitnə-fəsad törədən paxıl və alçaq bir adamdır.
        Əsərdə təsvir olunan münəccimbaşı Mirzə Sədrəddin və onun ustadı Mövlana Cəlaləddin də öz danışıq və hərəkətləri ilə gülüş doğuran mənfi surətlərdir.
        «Aldanmış kəvakib» povestində Şah Abbasın tam əksinə olaraq müsbət planda təsvir olunan surət Yusif Sərracdır. Yazıçı onun simasında öz maarifçilik ideyalarına uyğun olan ağıllı, uzaqgörən və ədalətli bir şah surəti yaratmışdır. Dindar və mömin bir ailədə böyüyən Yusif Sərrac isfahanda və Kərbəlada ruhani təhsili aldıqdan sonra bunun gərəksizliyini, din xadimlərinin kələkbazlığını görərək bu sənətdən əl çəkmiş, sərraclıq, yəni at yəhəri düzəltməklə məşğul olmuş, sadə və mehriban xarakteri ilə zəhmətkeş adamların dərin hörmətini qazanmışdır. O, şahlıq səltənətinin, istismarçı zalımların ən böyük düşmənidir. Ona görə də saray xadimləri Yusif Sərracı şah seçirlər ki, ulduzların bəlası ona dəysin, fəlakət onun başında çatlasın.
        Yusif Sərrac hakimiyyət başına keçdikdən sonra böyük islahatçılıq işləri aparır, xalqın mənafeyinə xidmət edən qanunlar verir. O, ilk öncə yaltaq və ikiüzlü vəzirləri saraydan uzaqlaşdırır, münəccimliyi bir vəzifə kimi ləğv edir, vilayət hakimlərinə tapşırır ki, xalqla yaxşı rəftar etsinlər, xalqı nahaq yerə incitməsinlər. Yusif Sərrac xalq mənafeyinə xidmət edən yeni vergi sistemi tətbiq edir, ölkəni abadlaşdırmaq, məktəblər, xəstəxanalar açmaq, karvansaralar tikmək üçün sərəncamlar verir, susuz yerlərə su çəkdirir, köhnə ərəb əlifbasının təkmilləşdirilməsi fikrini irəli sürür. Lakin bütün bunların müqabilində Şah Abbasın zülmkar rejiminə adət etmiş xalq Yusif Sərracı başa düşmür, ona dayaq dura bilmir və sonda Yusif Sərrac məğlub olur.
        Özünün dərin ideya-məzmununa və sənətkarlıq xüsusiyyətlərinə görə M.F.Axundzadənin «Aldanmış kəvakib» povesti Azərbaycan ədəbiyyatı tarixində mühüm yer tutur. Əsər bu gün də aktual bir mövzu kimi diqqəti cəlb edir və oxucular tərəfindən maraqla qarşılanır."
"        Xoşbəxtlik! Onu hərə bir cür başa düşür. Kimi şən həyatda, kimi arzularının yerinə yetməsində, kimi pulda, var-dövlətdə, kimi zəhmətdə, əməkdə, kimi də səmimi ailə həyatında görür.
        Məncə, xoşbəxtlik - qurmaq, yaratmaq, ən ülvi arzulara çatmaq deməkdir. Belə xoşbəxtlik isə heç də asanlıqla qazanılmır və əslində asanlıqla qazanılan xoş günə xoşbəxtlik demək də düzgün olmaz. Çünki belə xoş günün ömrü qısa olur və insana mənəvi zövq, məmnunluq gətirmir. Əsl xoşbəxtlik daim çalışmaqla, mübarizə aparmaqla qazanılır və bunun əsasında həqiqi zəhmət, faydalı əmək, alın təri dayanır. Ona görə də hər bir adam əməyi sevməlidir. Çünki əmək, zəhmət xoşbəxtliyin, səadətin açarıdır.
        Biz öz əməyi ilə dolanaraq xoşbəxt həyata qovuşan insanların bədii obrazına şifahi xalq ədəbiyyatının gözəl nümunələri olan dastanlarda, nağıllarda, yazılı ədəbiyyatımızın roman, povest, şeir və hekayə kimi növlərində tez-tez rast gəlir, onları sevə-sevə öyrənirik.
        Hələ XII əsrdə yaşamış dahi şairimiz Nizami Gəncəvi öz əsərlərində zəhmətkeş insan obrazları yaradaraq onları milyonlara sevdirmişdir. Şairin «Sirlər xəzinəsi» poemasındakı «Kərpickəsən kişinin dastanı» hekayəti bu baxımdan gözəl sənət nümunəsi, zəhmətkeş insana ucaldılan abidədir.
        Nizami gəncliyi zəhmətsevərliyə, sənət öyrənməyə, bir tikə çörək üçün başqalarına əl açmamağa, öz halal zəhməti ilə dolanmağa çağırır. Şair bu haqda öz arzularını oğluna nəsihət yolu ilə belə ifadə edir:
  Elə ki böyüdün, belədir qayda,
Atanın adından sənə nə fayda?!
Sən aslanlar kimi keç cəbhələrdən,
Yalnız hünərinin balası ol sən.

        Nizami öz əsərlərində insan əməyini yüksək qiymətləndirir, əməyə, əməkçi insana fəal münasibət bəsləyir və göstərir ki, əsl xoşbəxtlik də, rahatlıq da, şadlıq da halal zəhmətdədir. Zəhmət çəkib tər tökmək insana şöhrət gətirir, onu ucaldır. Şair öz oxucusunu əməyi sevməyə çağırır və ona belə nəsihət edir:
  Zəhmətdən fəryad etmə, olsun qoy səndə qərar,
Zəhmətin axırında rahatlıq var, şadlıq var.

        İnsan yalnız öz halal əməyi, işgüzar fəaliyyəti ilə həqiqi ucalığa, şirin səadətə çata bilər. Bu gün mən hələ adicə şagirdəm. Əsas vəzifəm oxumaq, xalqıma, vətənimə gərəkli bir şəxs olmaqdır. Mənim əməyim də bundan ibarətdir. Çalışıram ki, dərslərimi yaxşı oxuyum, müəllimlərimin bütün tapşırıqlarını vaxtlı-vaxtında yerinə yetirim. Gələcəkdə mən də öz əməyimlə ucalmağa çalışacaq, xoşbəxtliyə, səadətə halal zəhmətlə, alın təri ilə çatmağa səy göstərəcəyəm."
"        Azərbaycan ədəbiyyatının ən görkəmli nümayəndələrindən biri də Molla Pənah Vaqifdir. O, Azərbaycan ədəbiyyatı tarixində mühüm xidmətləri olan ölməz bir sənətkardır. Vaqif həm mahir bir söz ustası, həm də görkəmli dövlət xadimi kimi böyük şöhrət qazanmışdır. O, Azərbaycan ədəbiyyatı tarixində yeni bir ədəbi məktəbin əsasını qoymuş, onun yaradıcılığı ilə ədəbiyyatımızda xalq şeiri üslubu formalaşaraq aparıcı mövqe qazanmışdır. Vaqif şeirini səciyyələndirən əsas cəhətlər nikbinlik, xəlqilik və realizmdir.
        Vaqif lirik şairdir. Onun əldə olan ədəbi irsi qoşma və təcnislərdən, qəzəl, müxəmməs, müstəzad və müəşşərlərdən ibarətdir. Bu ədəbi irs içərisində Vaqifin özünün «qafiyə» adlandırdığı qoşmalar xüsusi yer tutur.
        Vaqif lirikasının əsas mövzusu məhəbbət və real gözəllərin tərənnümüdür. Lakin Vaqif məhəbbət mövzusuna özündən əvvəlki şairlərdan fərqli olaraq, yeni bir tərzdə yanaşmış, ona real və həyati bir məzmun vermişdir. Vaqifin şeirlərində məhəbbət həqiqi olaraq yaşanmış hisslərin, reallığın ifadəsinə çevrilir, real insan duyğuları kimi edir.
        Vaqifin məhəbbət şeirlərinin bir səciyyəvi xüsusiyyəti də gözəlliyin təsvir və tərənnüm obyekti olan məşuqənin vəsfinə, onun real gözəlliyinin, tərifinə geniş yer verilməsidir. Şairin təsvir etdiyi, tərifini verdiyi gözəllər həm fiziki, həm də mənəvi gözəllikləri özündə birləşdirən real Azərbaycan qızlarıdır. Vaqif bu gözəlləri öz dövrünün geyimi, davranışı, əxlaq normaları, estetik baxışları ilə birgə təqdim edir:
  Boyu mina gərdən, sinəsi mərmər,
Bəyaz ola gül əndamı sərasər.
Əlində al həna, zülfündə ənbər,
Qaşında, gözündə sürmə gərəkdir.

        Vaqif lirik şeirlərində xalqın gözəllik anlayışını, gözəllik haqqında qənaətini, hiss və həyəcanlarını böyük bir ustalıqla sevgilisinə çevirir, gözəlliyin real təcəssümünü yaradır.
        Vaqif lirikasının baş mövzusu əsas lirik qəhrəman olan aşiqin qəlb dünyası, arzuları, eşqdən doğan sevinc və kədəridir. Şair əsərlərində gözəlin təsvirinə nə qədər geniş yer versə də, əslində bunlar aşiqin sevgi duyğularına haqq qazandıran, onları qabarıq şəkildə göstərməyə xidmət edən bir vasitə kimi götürülür.
        Vaqifin lirik qəhrəmanı həqiqi bir aşiqdir. O, saf və təmiz bir eşqlə sevir, sevgilisini də əhdinə vəfalı, ilqarına sadiq bir insan kimi görmək istəyir:
  Mənim yarım gərək baxa bir mənə,
Qeyri üzə baxan yara baxmaram.

        Vaqifin şeirlərində məhəbbət aparıcı bir mövzu olsa da, şair başqa mövzulara da biganə qalmamışdır. Həssas və müqtədir bir şair kimi o, dövrünün ən mühüm hadisələrinə əsərlər həsr edərək öz münabasibətini bildirir, sevinc və kədərini, məhəbbət və nifrətini ifadə edir. Bu cəhətdən Vaqifin «Hayıf ki, yoxdur» qoşması diqqəti cəlb edir. Bu şeirində biz şairi elin-obanın yoxsul həyatına, Kür qırağının acı taleyinə yanan və acıyan bir sənətkar kimi görürük. Vaqif burada yaşayan əhalinin kasıblığını, qız və gəlinlərin yoxsul geyimini, onların davranış və rəftarının aşağı səviyyədə olmasını ürək ağrısı ilə qələmə alır:
  Elə gözəl var bunların içində,
Ələ düşməz hərgiz Çinü Maçində.
Söyləgən, oynağan, dürüst biçimdə,
Bəzəyi, libası, hayıf ki, yoxdur.

        Vaqif lirikasının ən mühüm keyfiyyətlərindən biri nikbinlikdir. ömrünün son çağlarında yazdığı bir neçə şeirdə Vaqif bədbin notlara yer versə də, onun yaradıcılığı bütövlükdə əsl nikbinlik məktəbi, insanı həyata, gözəlliyə və məhəbbətə çağıran bədii nümunələrdir.
        Molla Pənah Vaqif Azərbaycan ədəbiyyatı tarixində görkəmli yer tutan, Nizami, Füzuli, M.F.Axundzadə, Sabir kimi qüdrətli söz ustaları ilə bir cərgədə dayanan sənətkardır. Onun şeirləri əsl məhəbbət nəğmələri, könül təranələridir. Bu şeirlərdə o qədər əsrarəngiz bir gözəllik və təbiilik vardır ki, bunlar indi də aşıqların və xanəndələrin dilindən düşmür, oxucular tərəfindən hərarətlə qarşılanaraq sevilə-sevilə oxunur."
"        Azərbaycan ədəbiyyatı tarixində müstəsna mövqeyə malik bədii söz ustalarından biri dahi şair Məhəmməd Füzulidir. Azərbaycan xalqının şərəfini, şöhrətini, milli iftixarını təşkil edən, xidməti və fəaliyyəti dilə sığmayan simaları içərisində Füzulinin xüsusi yeri vardır. Onun böyük istedadı və parlaq dühası Azərbaycan mədəniyyəti tarixində yeni bir dövr açmış, Azərbaycan ədəbiyyatını yüksək bəşəri ideallara, dərin insani ehtiraslarla zənginləşdirmişdir. Füzuli bütün varlığı ilə, kamil və mənalı yaradıcılığı ilə həqiqi milli şair olmuş, doğma xalqının həyata baxışları, zövqü, əxlaqı, təsəvvür və arzuları onun əsərlərində yüksək bədii dil və üslub vasitələri ilə əks olunmuşdur.
        Füzuli yaradıcılığının, eləcə də anadilli epik şeirimizirı zirvəsini, şübhəsız ki, onun «Leyli və Məcnun» poeması təşkil edir. Şərq poeziyasının bütün janrlarında qələmini sınayan şairin sənətkarlıq dühası bu əsərdə daha qabarıq və parlaq bir şəkildə özünü göstərir.
        Füzuli «Leyli və Məcnun» poemasını 1537-ci ildə yazmış və onu Türkiyə hökmdarı Sultan Süleyman Qanuniyə ithaf etmişdir. Poemanın mövzusu Yaxın Şərq xalqları arasında Leyli və Məcnun haqqında geniş yayılmış qədim bir əfsanədən götürülmüşdür. Yazılı ədəbiyyatda bu mövzuda ilk irihəcmli poetik əsəri dahi Nizami yaratmışdır. Füzuli ağırlığından böyük Nizaminin belə şikayətləndiyi bir mövzuda əsər yazmağa cəsarət etmədiyini bildirsə də, öz istedad və bacarığını səfərbər edərək möhtəşəm və ölməz bir sənət abidəsi yaratmışdır.
        Poemanın mərkəzi surəti Məcnundur. Əsərin əsasını təşkil edən faciə də məhz Məcnunun - Qeysin faciəsidir. Füzuli öz qəhrəmanının simasında insana, həyata və sevgiyə yeni münasibət ifadə etmiş, zəmanənin fövqündə duran bir aşiq surəti yaratmışdır.
        Qeys dünyaya gələrkən ağlayır, bu, təbii bir hadisədir. Lakin Füzuli buna rəmzi məna verərək göstərir ki, dövrün yüksək düşüncəli adamları cəmiyyətin onlar üçün törədəcəyi dəhşət və faciələri əvvəlcədən dərk etdiklərindən anadan olarkən gələcəkdə çəkəcəkləri əzab və iztirablarını duyaraq ağlamağa başlayırlar.
        Qeys məktəbdə oxuduğu zaman Leyli adlı ərəb qızını görür və sevir. Zavallı gəncin faciəsi də elə bundan sonra başlayır. Çünki onun azad məhəbbəti ilə dövrün qanunlarına daban-dabana ziddir. Leylinin anası məsələdən xəbər tutaraq qızını məktəbdən çıxarır. Qeys isə eşq girdabına düşərək çöllərə qaçır, onu məcnun - dəli adlandırırlar. Leylinin atası qızını bir şərtlə Qeysə verməyə razılaşır ki, onu eşq dəliliyindən qurtarsınlar. Məcnunu pirlərə, müqqəddəs Kəbəyə aparırlar. Lakin Kəbənin qızıl halqasından yapışan Məcnun özünə ağıl yox, eşq diləyərək haqq aşiqinə çevrilir. Sərkərdə Nofəl Məcnuna kömək etmək istəsə də, son məqamda geri çəkilməli olur. Məcnun isə dövrün qayda və qanunlarını qəbul etməyərək cəmiyyətdən qaçır, çöllərdə vəhşilər arasında yaşayır. O, Leylisinə qovuşa bilməsə də, köhnə qanunların qarşısında təslim olub geri çəkilmir, əksinə, yeni idealları ilə zəmanəyə meydan oxuyur.
        Əsərin ikinci qəhrəmanı Leylidir. O, XVI əsr hüquqsuz Azərbaycan qadınlarının ümumiləşdirilmiş obrazıdır. Leyli məktəbdə onunla birlikdə oxuyan Qeysin dərin zəkalı bir gənc olduğunu görərək onu sevir. Lakin onun yaşadığı dövr belə məhəbbəti qəbul edə bilməz. Ona görə də Leyli eşqini hamıdan, hətta doğma anasından da gizlədir. Onu tanımadığı, sevmədiyi bir şəxsə - ibn Salama ərə verirlər. Məcnuna göndərdiyi məktubda Leyli ərə verilərkən ondan heç bir razılıq alınmadığını, bir əşya kimi alınıb satıldığını bildirir:
  Mən gövhərəm, özgələr xiridar,
Məndə deyil ixtiyari-bazar.
Dövran ki məni məzadə saldı,
Bilməm kim idi satan, kim aldı.
Olsaydı mənim bir ixtiyarım,
Olmaz idi səndən özgə yarım.

        Ər evini soyuq məzar kimi qəbul edən Leyli günlərini göz yaşları ilə keçirir, özünü şam, pərvanə, ay və dəvə ilə müqayisə edir və onlann hamısını özündən xoşbəxt sayır. Leylinin bu təsirli müqayisələrində sevən bir qızın istəyi, qəmi, kədəri, ağrı və acıları əks etdirilmişdir. Füzuli Leyli surəti vasitəsilə qadın haqqında öz duyğu və düşüncələrini ifadə etmiş, qadın hüquqsuzluğuna qarşı etirazını bildirmişdir.
        M.Füzulinin «Leyli və Məcnun» poeması Yaxın və Orta Şərq ədəbiyyatında məhəbbət mövzusunda yazılan ən möhtəşəm ədəbi abidələrdən biridir. Dahi Azərbaycan bəstəkarı Üzeyir Hacıbəyov ilk Azərbaycan operası olan «Leyli və Məcnun»u bu poema əsasında yaratmışdır. Poema özünün yüksək məziyyətləri, dərin və dolğun ideyaməzmunu ilə həmişə oxucu diqqətindədır və sevilə-sevilə oxunur."
"        Azərbaycan xalqının dünya bəşər həyatına bəxş etdiyi ən nadir simalardan biri Məhəmməd Füzulidir. Məhəmməd Füzuli Azərbaycan xalqının əbədiyaşar şairi, Azərbaycan şeirinin günəşidir. Onun yaradıcılığı tükənməz bir xəzinədir. Elə bir xəzinədir ki, bu xəzinədən bütün bəşər öz payını götürsə, yenə bu xəzinə tükənməz. Çünki bu, pak duyğular, nəcib hisslər, yüksək fikir və amallar xəzinəsidir. Beş yüz ilə yaxındır ki, Azərbaycan xalqının bədii zövqü, əxlaqi-mənəvi görüşləri Füzuli poeziyası ilə köklənir, Füzuli poeziyası ilə bəstələnir. Füzuli bütün varlığı ilə, kamil və mənalı yaradıcılığı ilə həqiqi milli şair olmuş, doğma xalqının həyata baxışları, zövqü, əxlaqı, təsəvvür və arzuları onun əsərlərində yüksək bədii bir dil və üslubla əks olunmuşdur.
        Füzuli klassik Şərq şerinin bütün janrlarından istifadə etmiş, hər janrın imkan və xüsusiyyətlərini nəzərə alaraq bir-birindən gözəl sənət əsərləri yaratmış, zəngin bir irs qoyub getmişdir. Dahi şairin bu ədəbi irsində XVI əsr həyatının rəngarəng poetik mənzərəsi yaradılmışdır.
        Füzuli, hər şeydən əvvəl, lirik bir şairdir. Onun lirik şeirlərinin böyük əksəriyyəti qəzəl janrında yazılmışdır. Bu janr şairin təbiətinə, ruhuna, bədii istedad və zövqünə uyğun gəldiyindən o, özünün lirik duyğu və düşüncələrini daha çox bu formada yazdığı əsərlərdə ifadə etmişdir. Füzuli lirikasının, xüsusən onun qəzəllərinin əsas mövzusunu məhəbbət təşkil edir. Füzuli özünün yaradıcılığındakı bu cəhətə işarə edərək yazır.
  Məndən, Füzuli, istəmə əşarü-mədhü zəmm,
Mən aşiqəm, həmişə sözüm aşiqanədir.

        Füzuli lirikasındakı məhəbbət anlayışı geniş və çoxcəhətlidir. Şairin yaradıcılığındakı məhəbbət mövzusu həm bəşəri və həyati sevgi duyğularına, həm də mistik-ilahi eşq və gözəlliyə əsaslanır. Füzuli belə əsərlərində lirik qəhrəmanı aşiqin yerə-göyə sığmayan odlu məhəbbətini hərarətli bir dillə izhar edir, onun həsrətdən doğan kədər və iztirablannı əlvan boyalarla açıb göstərir. Şairin eşq dəlisi olan aşiqi çəkdiyi bütün əzab və əziyyətləri özünə fəxr sayır, özünü məhəbbət aləmində Məcnundan da üstün bilir:
  Məndə Məcnundan füzun aşiqlik istedadı var,
Aşiqi-sadiq mənəm, Məcnunun ancaq adı var...

        Fizuli lirikasının ən gözəl nümunələrindən biri «Məni candan usandırdı...» qəzəlidir. Eşq və gözəlliyin romantik ifadəsi olan bu qəzəl Füzuli dühasının nadir incilərindəndir. Qəzəl aşiqin güclü şikayətləri ilə başlayır. Həqiqi bir məhəbbətlə sevən, lakin istəyinə qovuşmayıb iztirablı anlar keçirən aşiqin acı ahları yerigöyü yandırır, lakin muradının şamını yandıra bilmir:
  Məni candan usandırdı, cəfadan yar usanmazmı?!
Fələklər yandı ahımdan, muradım şəmi yanmazmı?!

        Qəzəldəki hər bir beyt aşiqin məhəbbətinin, vüsal həsrətinin bu və ya digər cəhətini açmağa, keçirdiyi səmimi duyğuların ifadəsinə xidmət edir. Onun eşqi insanı yüksəldən, nəcib və müqəddəs insani duyğuları ifadə edən mənalı, təmiz bir eşqdir. Buna görədir ki, aşiq nə qədər kədərli, onun çəkdiyi iztirablar nə qədər güclü olsa da, o, ümidsiz deyildir. Onun ahnaləsində də, həsrətdən doğan kədərində də bir vüsal ümidi özünü göstərir.
        Füzuli lirikasında bəzən ictimai motivlərə də təsadüf olunur ki, bu əsərlərində, xüsusən qitələrdə şair dövrünün müəyyən mənfi cəhətlərini, ictimai ədalətsizlik və haqsızlıqları, şahların var-dövlət naminə kütləvi insan tələfatına səbəb olan müharibələr aparmasını tənqid edir.
        Füzuli lirikası solmaz, saralmaz bir bədii gözəlliyə malikdir. Bu lirika pak duyğular, yüksək fikirlər xəzinəsidir. Dahi şairin milli ədəbiyyatımızı zənginləşdirən ədəbi inciləri bu gün də insanların qəlbinə hərarətlə yol tapır və sevilə-sevilə oxunur."
"        Azərbaycan şifahi xalq ədəbiyyatının həcm etibarilə ən böyük janrlarından biri dastanlardır. Bu janra ədəbiyyatşünaslıqda epos da deyilir. Əsasən, epik növə daxil olan dastanlarda lirik növdən, xüsusən qoşma və gəraylılardan geniş şəkildə istifadə olunur. Aşıqlar dastanın nəsr hissəsini bir aktyor kimi danışır, nəzm hissəsini isə sazda çaldığı havaya uyğun olaraq oxuyurlar.
        Mövzu və məzmunlarına görə dastanlar, əsasən, iki yerə bölünür: a) qəhrəmanlıq dastanları və b) məhəbbət dastanları.
        Xalqın, onun igid övladlarının azadlıq və haqq-ədalət uğrunda xarici işğalçılara və yerli feodallara qarşı mübarizəsini əks etdirən dastanlara qəhrəmanlıq dastanları deyilir. Qəhrəmanlıq dastanlarında xalqın həyatında baş verən ən mühüm tarixi hadisələr, ayrı-ayrı tarixi şəxsiyyətlərin vətənin azadlığı, xalqın xoş güzaranı uğrunda göstərdiyi şücaət və qəhrəmanlıqlar əks etdirilir. «Kitabi-Dədə Qorqud», «Koroğlu», «Qaçaq Nəbi» və «Qaçaq Kərəm» dastanları qəhrəmanlıq dastanlarının səciyyəvi nümunələridir. Bu dastanlar müxtəlif dövrlərdə yaranmış, xalqların həyatındakı müxtəlif tarixi hadisələri əks etdirən bədii sənət əsərləridir.
        «Kitabi-Dədə Qorqud» dastanında qəbilə quruluşunun dağılmağa başlayıb yeni feodal münasibətlərinin formalaşdığı tarixi dövrün həyatı və baxışları əks etdirilmiş, «Koroğlu» dastanında xalqın yadelli işğalçılara və yerli zülmkarlara qarşı mübarizəsi ümumiləşdirilmişdir. «Qaçaq Nəbi» və «Qaçaq Kərəm» dastanlarında isə ictimai zülmə və istismara qarşı xalqın etiraz və mübarizəsi verilmişdir.
        Qəhrəmanlıq dastanlarında qəhrəmanın başına toplaşanlar və onunla birlikdə mübarizə aparan da xalqın say-seçmə oğulları, qeyrətli qızlarıdır. Koroğlunun dəliləri, Nəbinin silahdaşları xalqın sevimli övladlarıdır.
        Azərbaycan şifahi xalq ədəbiyyatında azad məhəbbəti tərənnüm edən, bir-birini sevən gənclərin məhəbbətinə, onların bu məhəbbət uğrunda apardığı mübarizəyə həsr olunan dastanlar məhəbbət dastanları adlanır. «Şah ismayıb, «Novruz və Qəndab», «Abbas və Gülgəz», «Aşıq Qərib» və s. kimi dastanlar məhəbbət dastanlarının gözəl nümunələridir. Bu dastanların qəhrəmanları bəzən öz igidlik və cəsarətləri ilə qələbə qazanır, bəzən də sazın və sözün köməyi ilə istəklərinə qovuşurlar. Bəzi məhəbbət dastanları faciəli sonluqla bitir, qəhrəmanlar vüsala çatmadan həlak olurlar. Belə dastanlarda xalq öz qəhrəmanlarına mənəvi cəhətdən qələbə qazandırır, onları məhv edən qara qüvvələrə qarşı dinləyici və oxucuda nifrət hissı aşılayır.
        Məhəbbət dastanları, bir qayda olaraq, ustadnamə ilə başlayıb duvaqqapma ilə sona yetir. Lakin sonu faciə ilə qurtaran məhəbbət dastanlarında duvaqqapma olmur.
        Dastanlar müxtəlif yollarla əmələ gəlir. Bir qisim dastanlar naməlum aşıqların ayrı-ayrı xalq qəhrəmanlan haqqında qoşulmuş şeirləri, mahnıları əsasında yaranmış, bir hissə dastanlar isə ayrı-ayrı aşıq və şairlərin məhəbbət mövzusunda qələmə aldığı şeirlər və xalq içərisində onların haqqında gəzən rəvayətlər əsasında formalaşmışdır. Müəyyən qisim dastanlar vardır ki, onları aşıqlar özləri yaratmışlar.
        Azərbaycan xalq dastanlarının həcm genişliyi, məzmun dərinliyi, forma əlvanlığı, nəzm və nəsrin ülvi bağlılığı musiqiçilərimizin diqqətini cəlb etmiş, bu nümunələr əsasında dünya şöhrətli və gözəl musiqi əsərləri yaradılmışdır. Böyük bəstəkarlarımız Üzeyir Hacıbəyov tərəfindən yaradılmış «Əsli və Kərəm», «Koroğlu», Müslüm Maqomayevin yaratdığı «Şah ismayıl» operaları dastanlar əsasında yaranan gözəl musiqi əsərləridir."
"        Molla Pənah Vaqif XVIII əsr Azərbaycan poeziyasının görkəmli nümuyəndəsidir. O həm mahir bir söz ustası, həm də görkəmli dövlət xadimi kimi böyük şöhrət qazanmışdır. Molla Pənah Vaqifin Azərbaycan poeziyası tarixində, onun yeni istiqamətdə inkişafında böyük xidmətləri olmuşdur. özündən əwəlki zəngin klassik və şifahi şeir ənənələrinə dərindən yiyələnən şair realist şeirin ilk nümunələrini yaratmaqla ədəbiyyatımızda yeni ədəbi məktəbin əsasını qoymuş, onun yaradıcılığı ilə poeziyalarımızda şifahi xalq şeiri üslubu üstün mövqe qazanmışdır. Vaqif şeirini səciyyələndirən əsas xüsusiyyətlər nikbinlik, xəlqilik və realizmdir.
        Vaqif lirik şairdir. Onun yaradıcılığında məhəbbət mövzusu və gözəlliyin tərənnümü xüsusi yer tutur. Lakin özündən əvvəlki şairlərdən fərqli olaraq, Vaqif şeirində gözəlin və gözəlliyin təsviri daha real, onun həyatdan aldığı zövq daha yüksək, hisslər daha həssas, daha təbiidir. Bu lirikada nikbinlik aparıcı bir xətt kimi diqqəti cəlb edir. Vaqif ömrünün son çağlarında bir sıra haqsızlıqlar və çətinliklərlə üz-üzə gəlmiş, bütün bunlar ona böyük təsir göstərmiş və şairin yaradıcılığında ictimai motivlərin güclənməsinə səbəb olmuşdur. Lakin şairin ilk yaradıcılıq dövründə qələmə aldığı nikbin əhvali-ruhiyyəli şeirlərdə də ictimai motivlərə rast gəlmək mümkündür. Bu baxımdan «Hayıf ki, yoxdur» qoşması Vaqif yaradıcılığında xüsusi yer tutur. Bu şerin yazılma tarixi haqqında xalq arasında belə bir rəvayət vardır ki, İbrahim xan bir dəfə öz rəiyyəti ilə Kür qırağında köç salıb dincəlirmiş. Xanın burada çox qalacağını hiss edən el ağsaqqalları kömək üçün Vaqifə müraciət edirlər. Vaqif də bu şeiri yazaraq xanın məclisində oxutdurur və beləliklə, xanı saraya qayıtmağa həvəsləndirir.
        «Hayıf ki, yoxdur» qoşmasında Vaqif əsrarəngiz təbii gözəlliklərə malik olan Kür qırağında abad bir kənd görmədiyinə təəssüflənir, belə gözəl yerdə yaşayan insanların kasıb və fərəhsiz həyat keçirməsi şairi kədərləndirir. Vaqif buradakı qız-gəlinlərin misilsiz təbii gözəlliyə malik olduğunu, lakin bu el gözəllərinin yoxsul geyindiyini təəssüf hissi ilə qeyd edir:.
  Elə gözəl var bunların içində,
Ələ düşməz hərgiz Çinü Maçində.
Söyləgən, oynağan, dürüst biçimdə.
Bəzəyi, libası, hayıf ki, yoxdur!

        Yüksək zövqə və zərif duygulara malik Vaqif gözəlliyi tamamlayan cəhətlərdən birinin geyim olduğunu göstərir və burada yaşayan gözəllərdə səliqə-sahmanın, bəzək-düzəyin yerli-yerində olmamasını təəssüf hissi ilə qeyd edir
  Çünkı yorgunuyam mən bu yolların,
Bilirəm qaydasın hər üsulların.
Gümüş biləklərin, bəyaz qolların
Sarı kəhrəbası hayıf ki, yoxdur!

        Vaqif sənətinə xas olan real təsvir, təbii və canlı dil bu qoşmada daha çox diqqəti cəlb edir. Şair bu əsərdə Kür qırağının bənzərsız təbiətinə, onun qız-gəlinlərinin təbii gözəlliyinə olan vurğunluğunu və heyranlığını da, belə əsrarəngiz bir diyarda yoxsul həyat tərzi keçirən insanların acınacaqlı yaşayışından doğan kədər və təəssüfünü də eyni dərəcədə şirin və səmimi bir dillə ifadə etmiş, gözəl sənət nümunəsi yaratmışdır. Məhz bu məziyyətlərinə görədir ki, «Hayıf ki, yoxdur» qoşması bu gün də oxucular tərəfindən sevilə-sevilə oxunur.""        Mikayıl Manaf oğlu Rzaquluzadə Azərbaycan uşaq ədəbiyyatının görkəmli nümayəndələrindən biridir. O, əsərləri üçün mövzunu daha çox şifahi xalq ədəbiyyatından və tarixi keçmişimizdən seçmiş, yüksək insani duyğular, əxlaqi məziyyətlər ifadə edən bədii nümunələr yaratmışdır. Yaşadığı illərdə yazıçının «EI gücü», «Qaranquş yuvası», «Qu gölü», «Dəniz nağılı», «Yaz günəşi» və s. kimi kitabları çap olunmuşdur.
        M.Rzaquluzadənin ən yaxşı əsərlərindən biri «Babəkin andı» hekayəsidir. Mövzusu tarixi keçmişimizdən alınmış bu hekayədə xalq qəhrəmanımız Babəkdən, onun mübarizələrlə dolu həyat yolunun başlanğıcından bəhs olunur.
        Əsərdə göstərilir ki, uzun müddətli ayrılıqdan sonra evlərinə qayıdan Babək yenidərı getmək istəyir. Anası onu yoldan saxlamağa çalışsa da. Babəkin fikri qətidir. Onu getməyə məcbur edən hiss isə xalqı zülüm və zillətdən xilas etmək, Vətəni yadelli tapdağından, ərəb işğalçılarından və iran hakimlərinin əsarətindən qurtarmaq duyğusudur. Babəkin onlara qonaq düşmüş Cavidana dediyi sözlər bunu açıq şəkildə sübut edır. O, tərəddüd göstərən cəngavərə deyir:
        - Təbriz, Ərdəbil, Zəncan va sair şəhərlərdəki emalatxanaların fəhlələri, bütün Azərbaycan və iran əkinçiləri xəlifəyə, hökumət məmurlarına xanlara, bəylərə nifrət edirlər. Hamı canla-başla üsyana hazırdır. Xəlifə və sarayın hədsiz-hesabsız vergiləri hamını cana gətirib. Bütün bu yüz minlərlə adamların başı bir yerə bağlansa, el gücünün qabağında dağ da dura bilməz!
        Cavidanın ölümündən sonra böyük bir üsyançı dəstəsinə sərkərdə seçilən Babək qılıncını başı üzərinə qaldıraraq and içir:
        - Yer üzünün bütün nemətiərini, xəlifə sarayının zinətlərini, şah qəsrlərinin sərvətlərini yaradan bizik, bizim qabarlı əllərimizdir. And içirəm vətənimizin bağrından fışqıran sönməz odlara, and içirəm dik başlı azad dağlarımız üzərində ucalan əbədi günəşə, ana yurdumuzun üfüqlərindən yad səsləri kəsilməyincə, bu qılınc qınına girməyəcəkdir!
        Babəkin bu andına cavab olaraq minlərlə qılınc başlar üzərinə qalxır və biz inanırıq ki, bu mərd insanlar vətən uğrunda canlarından da keçməyə hazırdırlar və heç vaxt xalqı əsarətdə qoymayacaqlar.
        «Babəkin andı» hekayəsi şanlı keçmişimizi əks etdirən bir əsər kimi diqqətəlayiqdir. Əsər bu gün də oxucular tərəfindən yüksək qürur və iftixar hissi ilə qarşılanır və sevilə-sevilə oxunur."
"        Mikayıl Manaf oğlu Rzaquluzadə Azərbaycan uşaq ədəbiyyatının görkəmli nümayəndələrindən biridir. O, əsərləri üçün mövzunu daha çox şifahi xalq ədəbiyyatından və tarixi keçmişimizdən seçmiş, yüksək insani duyğular, əxlaqi məziyyətlər ifadə edən bədii nümunələr yaratmışdır. Yaşadığı illərdə yazıçının «EI gücü», «Qaranquş yuvası», «Qu gölü», «Dəniz nağılı», «Yaz günəşi» və s. kimi kitabları çap olunmuşdur.
        M.Rzaquluzadənin ən yaxşı əsərlərindən biri «Babəkin andı» hekayəsidir. Mövzusu tarixi keçmişimizdən alınmış bu hekayədə xalq qəhrəmanımız Babəkdən, onun mübarizələrlə dolu həyat yolunun başlanğıcından bəhs olunur.
        Əsərdə göstərilir ki, uzun müddətli ayrılıqdan sonra evlərinə qayıdan Babək yenidərı getmək istəyir. Anası onu yoldan saxlamağa çalışsa da. Babəkin fikri qətidir. Onu getməyə məcbur edən hiss isə xalqı zülüm və zillətdən xilas etmək, Vətəni yadelli tapdağından, ərəb işğalçılarından və iran hakimlərinin əsarətindən qurtarmaq duyğusudur. Babəkin onlara qonaq düşmüş Cavidana dediyi sözlər bunu açıq şəkildə sübut edır. O, tərəddüd göstərən cəngavərə deyir:
        - Təbriz, Ərdəbil, Zəncan va sair şəhərlərdəki emalatxanaların fəhlələri, bütün Azərbaycan və iran əkinçiləri xəlifəyə, hökumət məmurlarına xanlara, bəylərə nifrət edirlər. Hamı canla-başla üsyana hazırdır. Xəlifə və sarayın hədsiz-hesabsız vergiləri hamını cana gətirib. Bütün bu yüz minlərlə adamların başı bir yerə bağlansa, el gücünün qabağında dağ da dura bilməz!
        Cavidanın ölümündən sonra böyük bir üsyançı dəstəsinə sərkərdə seçilən Babək qılıncını başı üzərinə qaldıraraq and içir:
        - Yer üzünün bütün nemətiərini, xəlifə sarayının zinətlərini, şah qəsrlərinin sərvətlərini yaradan bizik, bizim qabarlı əllərimizdir. And içirəm vətənimizin bağrından fışqıran sönməz odlara, and içirəm dik başlı azad dağlarımız üzərində ucalan əbədi günəşə, ana yurdumuzun üfüqlərindən yad səsləri kəsilməyincə, bu qılınc qınına girməyəcəkdir!
        Babəkin bu andına cavab olaraq minlərlə qılınc başlar üzərinə qalxır və biz inanırıq ki, bu mərd insanlar vətən uğrunda canlarından da keçməyə hazırdırlar və heç vaxt xalqı əsarətdə qoymayacaqlar.
        «Babəkin andı» hekayəsi şanlı keçmişimizi əks etdirən bir əsər kimi diqqətəlayiqdir. Əsər bu gün də oxucular tərəfindən yüksək qürur və iftixar hissi ilə qarşılanır və sevilə-sevilə oxunur."
"        Mirzə Fətəli Axundzadə Azərbaycan ədəbiyyatında dramaturgiyanın və realist bədii nəsrin banisi kimi şöhrət tapmışdır. Onun çoxşaxəli yaradıcılığı maarifçilik ideyalarının təbliği, avamlığa, dini xurafata, mədəni geriliyə qarşı mübarizə ilə səciyyələnir.
        Ədib 1857-ci ildə qələmə aldığı «Aldanmış kəvakib» əsəri ilə ədəbiyyatda yeni tipli realist nəsrin, povest janrının əsasını qoymuşdur. Povestin mövzusu tarixçi Isgəndər bəy Munişinin I Şah Abbasın hakimiyyətindən bəhs edən «Tarixi-aləmarayi-Abbasi» («Dünyanı bəzəyən Abbasın tarixi») adlı kitabından götürülmüşdür. M.F.Axundzadənin istinad etdiyi hadisənin qısa məzmunu belədir. Münəccim Mövlanə Cəmaləddin Yəzdi I Şah Abbasa xəbər verir ki, yaxın vaxtlarda göydə ulduzlar toqquşacaq və bundan şaha bədbəxtlik üz verəcək. Şahı bu bəladan qorumaq üçün cəzaya layiq bir adamı müvəqqəti olaraq onun yerinə taxttaca əyləşdirmək qərara alınır. Çöp Yusif Sərrac adlı bir nəfərə düşür və o, şah elan edilir. Üç gündən sonra axtarış zamanı Yusif Sərracın evindən Şərab tapılır və o, dinə xəyanətdə suçlanaraq edam edilir. I Şah Abbas yenidən öz taxt-tacına əyləşir.
        M.F.Axundzadə bu tarixi hadisəni öz dövrü ilə əlaqələndirmiş və onu yeni ruhda təqdim etmişdir. Başqa sözlə desək, tarixdə baş vermiş məlum hadisə maarifpərvər yazıçıya öz mütərəqqi dünyagörüşünü, humanist ideyalarını ifadə etmək üçün bir platforma rolunu oynamışdır. Belə ki, ədib bu hadisələrin timsalında nadanlığa və despotizmə əsaslanan şərq üsuliidarəsini tənqid atəşinə tutmuş, eyni zamanda özünün qabaqcıl dünyagörüşünün, maarifçilik ideyalarının təcəssümü kimi ədalətli şah obrazı, mütərəqqi idarəetmə nümunəsi yaratmışdır.
        Povestdə yazıçının əsas tənqid hədəfi olan Şah Abbasın xarakterik xüsusiyyətlərindən biri onun bacarıqsızlığıdır. Bu səbəbdən ölkə acınacaqlı vəziyyətə düşüb: kəndlər, şəhərlər viran qalıb, insanlar aclıq və səfalət içində yaşayırlar.
        Şah Abbas ölkəni idarə etməkdə aciz olduğu qədər də zalım və qəddardır. Onun hakimiyyətinin gücü despotizmdə və istibdaddadır. Şah Abbas taxt-tacını qorumaq üçün əhalini qorxu içində yaşamağa məcbur edir. insanlar günahsız yerə qətlə yetirilirlər. Qəddar şah, hətta övladlarına da rəhm etmir. O, oğlanlarından birini öldürmüş, ikisinin isə gözlərini çıxartmışdır.
        Feodal üsuli-idarəsinin tipik hakimi kimi, Şah Abbasın xarakterini tamamlayan digər bir mənfi cəhət isə onun nadanlığıdır. Şahın dövlət idarəçiliyini yaltaq, ikiüzlü, bacarıqsız məmurlara həvalə etməsi ilk növbədə onun nadanlığından irəli gəlir. Əsərdə yazıçı saray əyanlarının daxili aləmini onların öz nitqləri vasitəsi ilə açıb rüsvay edir. Şah Abbasın ətrafında xalqı düşünən müsbət fikirli bir dənə də məmur yoxdur ki, bu da ölkədəki üsuliidarənin mahiyyəti barədə konkret təsəvvür yaradır. Maliyyə işlərinə baxan vəzir Mirzə Möhsün rüşvəti idarəçilikdə əsas amilə çevrilmişdir. O, məmurları şaha peşkəş verməyə məcbur edir, yüksək dövlət vəzifələrini pulla satır. Xəzinədar Mirzə Yəhya xəzinəni məmurların və hərbiçilərin maaşları hesabına doldurmağa çalışır. Sərdar Zaman xan qoşun başçısı olsa da, ordu işlərindən əsla başı çıxmır. Onun nadanlığı o səviyyədədir ki, düşmənin hücumunun qarşısını almaq üçün yolları, körpüləri dağıtdırır, əkinləri, mal-qaranı tələf etdirir. O hətta belə axmaqlığı ilə fəxr edərək məmnunluqla söyləyir ki, düşmən Təbrizə topxana gətirə bilmədi, şəhərə yalnız atlı və piyadalarla daxil oldu. Şah Abbasın üsuli-idarəsində mənsəb sahibi olanlardan biri də mollabaşı Axund Səməddir. O, paxıl və yaltaqdır, daim qisas almaq, başqalarına pislik etmək hissi ilə yaşayır, Qorxaqlıq, yaltaqlıq, vəzifəpərəstlik əsərdə təsvir olunan münəccimbaşı Mirzə Sədrəddini və onun ustadı Mövlana Cəmaləddini səciyyələndirən əsas cəhətlərdir. Onlar şaha yarınmaq üçün etdikləri hərəkətləri və danışıqları ilə gülüş doğurur, özlərinə qarşı ikrah hissi yaradırlar.
        Povestdə bütün bu mənfi surətlərə qarşı yazıçının maarifçilik ideyalarından çıxış edərək yaratdığı Yusif Sərrac obrazı dayanır. Yusif Sərrac müəllifin arzuladığı, həyatda görmək istədiyi, xalqa yaxın olan ağıllı və ədalətli hakim obrazıdır. O, ruhani təhsili alsa da, din xadimlərinin ikiüzlülüyü onu bu sahədən üz döndərməyə məcbur etmişdir. O, sərraclıq (at yəhəri düzəltmək) sənətini özünə peşə seçmişdir. Sadə və mehriban xarakterli Yusif Sərrac eyni zamanda cəsarəti ilə fərqlənir. O, şahın zülmü, məmurların özbaşınalıqları, ruhanilərin ikiüzlülüyü barədə hər yerdə söhbət salır. Elə buna görə də ulduzların toqquşması təhlükəsi yarananda saray əyanları Yusif Sərracı şahlıq taxtına əyləşdirirlər ki, xətər ona dəysin. Şahlıq taxtına əyləşən Yusif Sərrac qısa bir müddətdə ölkədə islahatlar həyata keçirir, xalqın mənafeyinə uyğun gələn əmrlər verir. O, ilk növbədə nadan və yaltaq məmurları saraydan uzaqlaşdırır, münəccimliyi ləğv etdirir, vilayət hakimlərinə xalqa ədalətli davranmağı tapşırır. ölkədə xalqın mənafeyinə uyğun vergi sistemini tətbiq edir, şəhər və kəndlərin, yolların abadlaşdırılmasına başlanılır. O, susuz yerlərə su çəkilməsi, məktəblər, xəstəxanalar tikilməsi barədə sərəncam verir.
        Beləliklə, təsadüf nəticəsində hakimiyyətə gələn Yusif Sərrac qısa müddətdə özünü ağıllı, ədalətli və uzaqgörən, xalqın, ölkənin mənafeyini düşünən bir şah kimi təsdiqləyir. Lakin zülmə, haqsızlığa adət etmiş əhali Yusif Sərracın yaratdığı humanist üsuli-idarəni qəbul edə və ona dayaq dura bilmir. Bundan istifadə edən fitnəkarlar üsyan qaldırıb Yusif Sərracı taxtdan salmağa müvəffəq olurlar."
"        Məhəmməd Füzuli Azərbaycan ədəbiyyatının dünya şöhrəti qazanmış söz ustadlanndandır. Lirik şeirin bənzərsiz nümunələrini yaradan M.Füzuli qələminin gücünü, həmçinin epik janrda sınamışdır. Onun bu janrda yazdığı «Leyli və Məcnun» poeması epik şeirimizin ən gözəl nümunələrindən hesab olunur.
        Poemanın mövzusu bütün şərq alemində əsl eşq fədaileri kimi qebul olunan Leyli və Məcnun haqqında geniş yayılmış bir məhəbbet əfsanəsindən götürülmüşdür. Bu mövzunu yazılı ədəbiyyata ilk dəfə başqa bir dahi Azərbaycan şairi N.Gəncəvi gətirmişdir. Lakin M.Füzulinin «Leyli ve Məcnun» poemasının əsasında Nizaminin eyniadlı əsəri dayansa da, o, bir sıra epizodlan dəyişmiş, yeni səhnelər düşünmüş, həmçinin əsərin tesir gücünü artırmaq üçün poemaya bir sıra lirik şeirlər daxil etmişdir. Ən əsası da odur ki, Füzuli əbədi mehebbet mövzusuna, insanın yaşaması, onun daxili azadlığı kimi məsələlərə fərqli təfekkür prizmasından yanaşmışdır. Nəticədə mütəfekkir şair orijinal ve son derəce mükəmmel bir söz abidesi ərsəyə gətirmişdir.
        M.Füzuli «Leyli ve Mecnun» poemasını 1537-ci ildə qeləmə almışdır və onu Osmanlı hökmdarı Sultan Süleyman Qanuniye ithaf etmişdir. Müellif «Leyli və Məcnun» esərini yazmaqla heç de yalnız yeni bir mehebbet poeması yaratmaq istəməmişdir. Füzulinin yaşadığı dövrde azadfikirlilikle cəmiyyətin buxovlan arasında kəskin ziddiyyet var idi. Adet-eneneler insanın, ələlxüsus da qadının daxili azadlığını boğurdu. Mütərəqqi fikirli şair «Leyli və Məcnun» əsərində məhz bu kimi məsələləri qabardaraq dövrünün şəxsiyyət azadlığına qarşı çıxan, Insan talelərini qıran, faciələrə səbəb olan zərərli baxışlarını tənqid etmişdir. Bir-birini təmiz məhəbbətlə sevən Qeyslə Leylinin acı taleləri elə zəmanenin faciəsi kimi təqdim olunur. Şair iki aşiqin vüsala yetmədən həyatdan getmələrini təsvir etməklə göstərmək istəmişdir ki, ehkamların hökm sürdüyü cəmiyyətdə həqiqi məhəbbətə, insanın sərbəst düşünməsinə yer yoxdur.
        Əsərin mərkəzi surəti varlı bir qəbilə başçısının ailəsində nəzir nıyazla doğulan Qeys-Məcnundur. M.Füzuli onun timsalında eşqi yolunda cəfa çəkən, məhəbbətini hər şeydən üstün tutan ideal bir aşiq obrazı yaratmışdır.
        Məcnun dünyaya gələn gündən ağlayır. Əslində, dünyaya göz açan körpənin ağlaması təbii bir haldır. Ancaq şair bunu rəmzi mənada təqdim edir. Qeys gələcəkdə qarşılaşacağı müsibətləri qabaqcadan duyur və buna görə də ağlayır. Hələ uşaqikən özü ilə onu əhatə edən aləm arasında bir uyğunsuzluq hiss edən Qeys zəmanənin dərdini çəkmək istəyir.
        Qeysin dünyaya gəlməsinin, uşaqlıq çağlannın belə rəmzi təqdimatı ilə onun sonrakı faciəli taleyi üst-üstə düşür. Məktəbə gedən Qeys burada ərəb qızı Leyliyə vurulur. Lakin Qeys bu məhəbbətdə xoşbəxtlik tapmır, əksinə faciələrə düçar olur. Onun saf eşqi, azad məhəbbəti eybəcər adətənənələrin, insan şəxsiyyətini alçaldan qadağalann hökm sürdüyü cəmiyyətdə cünunluq - dəlilik kimi qiymətləndirilir. Anası Leylini ondan ayırmaq üçün qızını məktəbə buraxmır. Aynlıq dərdinə dözməyən aşıq çöllərə üz tutur, öz azadlığını təbiətin qoynunda tapır, dərdini dağa, ceyrana, göyərçinə söyləyir. Ətrafdakılar Qeysin bu hərəkətlərini başa düşməkdə acizdiriər. Hamı onu Məcnun - dəli adlandınr. Leylinin atası qızını Qeysə bir şərtlə verməyə razıdır: O, eşq dəliliyindən sağaldılmalıdır. Lakin Qeys müqəddəs Kəbədə Tanndan ağıl deyil, daha artıq eşq diləyir və haqq aşiqinə çevrilir.
        Qeysin cəmiyyətdən üz döndərməsi onun köhnəlmiş adət-ənənələrə, bütövlükdə zəmanəsinə bir etirazdır. O, dövrün buxovlarına baş əymir, daxili azadlığını, saf məhəbbətini uca tutur, Qeys Leylinin yoxluğuna dözə bilmir və onun qəbri üstündə həyatla vidalaşır.
        «Leyli və Məcnun» poemasının ikinci qəhrəmanı Leylidir. Müəllif onun timsalında dövrün insan haqlarından məhrum qalan qadınlannın ümumiləşdirilmiş obrazını yaratmışdır. Məktəbdə zəkalı bir oğlan olan Qeysin qəlbini ovlayan Leylinin özü də onu bütün variığı ilə sevir və öz xoşbəxtliyini bu məhəbbətdə görür. Lakin qadının əşya kimi alınıb-satıldığı bir zamanda Leylinin xoşbəxt günlərinin ömrü qısa olur. Onu məktəbdən ayınb sevmədiyi, üzünü görmədiyi başqa bir adama - ibn Salama ərə veriıiər. Leyli Məcnuna göndərdiyi məktubda öz hüquqsuzluğunu belə təsvir edir:
  Dövran ki, məni məzadə saldı,
Bilməm kim idi satan, kim aldı,
Olsaydı mənim bir ixtiyanm,
Olmaz idi səndən özgə yarim.

        İxtiyarı özündə olmasa da, Leyli məhəbbətinə axıradək sadiq qalır. Onun ər evində günləri göz yaşları içində keçir. Zavallı qız düşdüyü vəziyyəti ay, şam, pərvanə, dəvə ilə müqayisə edir və onların hamısını özündən xoşbəxt sanır. Sevgilisi Məcnuna qovuşa bilməyəcəyini dərk etdikdə isə həyat onun nəzərində mənasını itirir və o, çıxış yolunu ölümdə görür.
        Leyli döyrünün qadınlarının iztirablarını, mənəvi işgəncələrini əks etdirir. Fərq ondadır ki, Leyli mənən azaddır. Onun qəlbində qadın hüquqsuzluğuna qarşı kəskin etiraz var. Müəllif Leyli obrazını yaratmaqla qadın azadlığı problemini qaldırmış, zəmanəsində qadına bəslənilən haqsız münasibətə kəskin etirazını ifadə etmişdir.
        Poemada təsvir edilən İbn Salam, Nofəl, Zeyd, Leyli və Məcnunun valideynləri kimi başqa surətlər əsərin ideyasının açılmasına, hadisələrin inkişafına kömək edirlər.
        Dahi Füzulinin dühasından yaranan «Leyli və Məcnun» poeması dünya poeziyasında məhəbbət mövzusunda qələmə alınan ən yaxşı əsərlərdəndir. Sevimli bəstəkarımız Ü.Hacıbəyov 1908-ci ildə bu poema əsasında özünün «Leyli və Məcnun» operasını yazmışdır."






